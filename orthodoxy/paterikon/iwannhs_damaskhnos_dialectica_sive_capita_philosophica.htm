<html>

<head>
<meta http-equiv="Content-Type" content="text/html; charset=utf-8">
<meta http-equiv="Content-Language" content="el">
<title>Ιωάννης Δαμασκηνός - Πίναξ φιλοσόφων κεφαλαίων</title>
<style type="text/css">	</style>
<meta name="description" content="read tlg 4.0: 2934 2">
<link rel="stylesheet" type="text/css" href="../../styles.css">
</head>

<body>

<h1>Ἰωάννης Δαμασκηνός - Πίναξ σὺν Θεῷ τῶν φιλοσόφων κεφαλαίων τοῦ Δαμασκηνοῦ</h1>

<hr>
<p>[pinax]&nbsp;&nbsp; <b>Πίναξ <br>
σὺν θεῷ <br>
τῶν φιλοσόφων κεφαλαίων <br>
τοῦ Δαμασκηνοῦ <br>
Recensio fusior</b> <br>
[pinax.6]&nbsp;&nbsp; &lt;Προοίμιον-Ἐπιστολή&gt; <br>
αʹ Περὶ γνώσεως <br>
βʹ Τίς ὁ σκοπός <br>
γʹ Περὶ φιλοσοφίας <br>
δʹ Περὶ τοῦ ὄντος οὐσίας τε <br>
&nbsp;&nbsp; καὶ συμβεβηκότος <br>
εʹ Περὶ φωνῆς <br>
Ϛʹ Περὶ διαιρέσεως <br>
ζʹ Περὶ τοῦ φύσει προτέρου <br>
ηʹ Περὶ ὁρισμοῦ <br>
θʹ Περὶ γένους <br>
ιʹ Περὶ εἴδους <br>
ιαʹ Περὶ ἀτόμου <br>
ιβʹ Περὶ διαφορᾶς <br>
ιγʹ Περὶ συμβεβηκότος <br>
ιδʹ Περὶ ἰδίου <br>
ιεʹ Περὶ τῶν κατηγορουμέ-<br>
&nbsp;&nbsp; νων <br>
ιϚʹ Περὶ συνωνύμου καὶ ὁμω-<br>
&nbsp;&nbsp; νύμου κατηγορίας <br>
ιζʹ Περὶ ὑποκειμένου <br>
ιηʹ Περὶ τῆς ἐν τῷ τί ἐστι <br>
&nbsp;&nbsp; καὶ τῆς ἐν τῷ <br>
&nbsp;&nbsp; ποῖόν τί ἐστι κατηγο-<br>
&nbsp;&nbsp; ρίας <br>
ιθʹ Κοινωνίαι καὶ διαφοραὶ <br>
&nbsp;&nbsp; τῶν πέντε φωνῶν <br>
κʹ Κοινωνία καὶ διαφορὰ γέ-<br>
&nbsp;&nbsp; νους καὶ διαφορᾶς <br>
καʹ Κοινωνία καὶ διαφορὰ γέ-<br>
&nbsp;&nbsp; νους καὶ εἴδους <br>
κβʹ Κοινωνία καὶ διαφορὰ γέ-<br>
&nbsp;&nbsp; νους καὶ ἰδίου <br>
κγʹ Κοινωνία καὶ διαφορὰ γέ-<br>
&nbsp;&nbsp; νους καὶ συμβεβηκότος <br>
κδʹ Κοινωνία καὶ διαφορὰ <br>
&nbsp;&nbsp; διαφορᾶς καὶ εἴδους <br>
κεʹ Κοινωνία καὶ διαφορὰ <br>
&nbsp;&nbsp; διαφορᾶς καὶ ἰδίου <br>
κϚʹ Κοινωνία καὶ διαφορὰ <br>
&nbsp;&nbsp; διαφορᾶς καὶ συμβεβηκό-<br>
&nbsp;&nbsp; τος <br>
κζʹ Κοινωνία καὶ διαφορὰ εἴ-<br>
&nbsp;&nbsp; δους καὶ ἰδίου <br>
κηʹ Κοινωνία καὶ διαφορὰ εἴ-<br>
&nbsp;&nbsp; δους καὶ συμβεβηκότος <br>
κθʹ Κοινωνία καὶ διαφορὰ <br>
&nbsp;&nbsp; ἰδίου καὶ ἀχωρίστου συμ-<br>
&nbsp;&nbsp; βεβηκότος <br>
λʹ Περὶ ὑποστάσεως καὶ ἐν-<br>
&nbsp;&nbsp; υποστάτου καὶ ἀνυποστά-<br>
&nbsp;&nbsp; του <br>
λαʹ Περὶ οὐσίας καὶ φύσεως <br>
&nbsp;&nbsp; καὶ μορφῆς ἀτόμου τε καὶ <br>
&nbsp;&nbsp; προσώπου καὶ ὑποστά-<br>
&nbsp;&nbsp; σεως <br>
&nbsp;&nbsp; (v. supra Ϛʹ) <br>
&nbsp;&nbsp; (v. supra ζʹ) <br>
&nbsp;&nbsp; (v. supra ηʹ) <br>
λβʹ Περὶ ὁμωνύμων <br>
λγʹ Περὶ συνωνύμου <br>
λδʹ Περὶ πολυωνύμων <br>
λεʹ Περὶ ἑτέρων καὶ ἑτερωνύ-<br>
&nbsp;&nbsp; μων <br>
λϚʹ Περὶ παρωνύμων <br>
λζʹ Περὶ τῶν δέκα γενικωτά-<br>
&nbsp;&nbsp; των γενῶν <br>
ληʹ Περὶ ὁμογενῶν καὶ ὁμοει-<br>
&nbsp;&nbsp; δῶν ἑτερογενῶν τε καὶ <br>
&nbsp;&nbsp; ἑτεροειδῶν καὶ ἀριθμῷ <br>
&nbsp;&nbsp; διαφερόντων <br>
λθʹ Περὶ τοῦ ἔν τινι <br>
μʹ Περὶ οὐσίας <br>
μαʹ Περὶ φύσεως <br>
μβʹ Περὶ μορφῆς <br>
μγʹ Περὶ ὑποστάσεως <br>
μδʹ Περὶ προσώπου <br>
μεʹ Περὶ ἐνυποστάτου <br>
μϚʹ Περὶ ἀνυποστάτου <br>
μζʹ Διαίρεσις τοῦ ὄντος καὶ <br>
&nbsp;&nbsp; τῆς οὐσίας <br>
μηʹ Περὶ τοῦ τί ὑπάρχει ἴδιον <br>
&nbsp;&nbsp; τῆς οὐσίας <br>
μθʹ Ἔτι περὶ ὁμογενῶν καὶ <br>
&nbsp;&nbsp; ὁμοειδῶν ἑτερογενῶν τε <br>
&nbsp;&nbsp; καὶ ἑτεροειδῶν καὶ ὁμο-<br>
&nbsp;&nbsp; ϋποστάτων καὶ ἀριθμῷ <br>
&nbsp;&nbsp; διαφερόντων <br>
νʹ Περὶ ποσοῦ καὶ ποσότη-<br>
&nbsp;&nbsp; τος <br>
ναʹ Περὶ τῶν πρός τι <br>
νβʹ Περὶ ποιοῦ καὶ ποιότητος <br>
νγʹ Περὶ τοῦ ποιεῖν καὶ πά-<br>
&nbsp;&nbsp; σχειν <br>
νδʹ Περὶ τοῦ κεῖσθαι <br>
νεʹ Περὶ τῆς ποῦ <br>
νϚʹ Περὶ τῆς ποτέ <br>
νζʹ Περὶ τοῦ ἔχειν <br>
νηʹ Περὶ ἀντικειμένων <br>
νθʹ Περὶ ἕξεως καὶ στερήσεως <br>
ξʹ Περὶ προτέρου καὶ ὑστέ-<br>
&nbsp;&nbsp; ρου <br>
ξαʹ Περὶ τοῦ ἅμα <br>
ξβʹ Περὶ κινήσεως <br>
ξγʹ Περὶ τοῦ ἔχειν <br>
ξδʹ Περὶ ἀποφάνσεως ἀποφά-<br>
&nbsp;&nbsp; σεώς τε καὶ καταφάσεως <br>
ξεʹ Περὶ ὅρου καὶ προτάσεως <br>
&nbsp;&nbsp; καὶ συλλογισμοῦ <br>
ξϚʹ Ὁρισμοὶ τῆς φιλοσοφίας <br>
&nbsp;&nbsp; εἰσὶν ἕξ <br>
ξζʹ Περὶ τῆς καθ᾿ ὑπόστασιν <br>
&nbsp;&nbsp; ἑνώσεως <br>
ξηʹ &lt;Ὅροι διάφοροι&gt; <br>
[proem]&nbsp;&nbsp; <b>&lt;Προοίμιον-Ἐπιστολή&gt; <br>
Τῷ ὁσιωτάτῳ καὶ θεοτιμήτῳ Κοσμᾷ, <br>
ἁγιωτάτῳ ἐπισκόπῳ τοῦ Μαιουμᾶ, <br>
Ἰωάννης μοναχός</b> <br>
[proem.5]&nbsp;&nbsp;&nbsp;&nbsp;&nbsp; Τὸ μὲν στενὸν τῆς διανοίας καὶ τὸ ἄπορον 
τῆς γλώσσης τῆς ἐμαυτοῦ <br>
ἐπιστάμενος ὤκνουν, ὦ μακάριοι, τοῖς ὑπὲρ δύναμιν ἐγχειρεῖν καὶ τῶν <br>
ἀδυνάτων κατατολμᾶν ὥσπερ τις αὐθάδης καὶ τολμητίας τὸν ἐπηρτη-<br>
μένον τοῖς τὰ τοιαῦτα τολμῶσιν ὑφορώμενος κίνδυνον. Εἰ γὰρ Μωυσῆς, <br>
ἐκεῖνος ὁ θεῖος νομοθέτης, ὁ πάσης ἀνθρωπίνης θέας ἀποχωρήσας καὶ <br>
τοῦ βίου τὰς τρικυμίας καταλιπὼν καὶ πᾶσαν ὑλικὴν ἀποσμηξάμενος <br>
ἔμφασιν καὶ τὸ τῆς ψυχῆς ὀπτικὸν καθῃράμενος κἀντεῦθεν πρὸς θεοπτίαν <br>
γενόμενος ἐπιτήδειος, ὁ τὴν πρὸς ἡμᾶς τοῦ θεοῦ λόγου φιλάνθρωπον <br>
συγκατάβασιν καὶ τὴν αὐτοῦ ὑπερφυᾶ σάρκωσιν ἐν βάτῳ καὶ ἀΰλῳ <br>
πυρὶ κατιδεῖν ἠξιωμένος, φλέγοντι μὲν καὶ ἐκπυροῦντι τὴν ἄκανθαν καὶ <br>
πρὸς τὴν ἑαυτοῦ λαμπρότητα μεταβάλλοντι, οὐ καταφλέγοντι δὲ οὐδὲ <br>
ἀφανίζοντι οὔτε μὴν τῆς οἰκείας αὐτὴν ἐξιστῶντι φύσεως, ὁ πρῶτος τὸ <br>
τοῦ ὄντος καὶ ἀληθῶς ὑπὲρ οὐσίαν ὄντος μεμυημένος ὄνομα, τῶν οἰκείων <br>
καὶ συμφυλετῶν τὴν προστασίαν παρὰ θεοῦ ἐγχειριζόμενος, ἰσχνόφωνον <br>
ἐκάλει ἑαυτὸν καὶ βραδύγλωσσον, ὡς οὐ δυνάμενος τῷ θείῳ ἐξυπηρε-<br>
τεῖσθαι βουλήματι καὶ τοῦτο πρὸς τοὐμφανὲς ἄγειν καὶ μεσίτης θεοῦ καὶ <br>
ἀνθρώπων καθίστασθαι, πῶς ἐγὼ ὁ ῥύπῳ μὲν πάσης ἁμαρτίας κατεστιγ-<br>
μένος, φέρων δὲ τῶν λογισμῶν ἐν ἐμαυτῷ τὸν πολυτάραχον κλύδωνα, <br>
καὶ μήτε νοῦν καὶ διάνοιαν κεκαθαρμένος, ὡς ἔσοπτρον θεοῦ καὶ τῶν <br>
θείων χρηματίσαι ἐμφάσεων, μήτε λόγον ἔχων ἐπαρκέσαι τοῖς νοηθεῖσι <br>
δυνάμενον, τὰ θεῖα καὶ ἄῤῥητα φθέγξομαι, τὰ πάσης λογικῆς φύσεως <br>
ὑπερβαίνοντα τὴν κατάληψιν; Ταῦτα δὴ λογιζόμενος ὤκνουν τὸν <br>
λόγον, ἐδεδίειν τε τὸ ἐπίταγμα, εἰρήσεται γὰρ τἀληθές, μήποτε διπλοῦν <br>
ὀφλήσω τὸν γέλωτα, τῆς ἀμαθίας ἅμα καὶ τῆς ἀνοίας· τὸ δὴ χαλεπώ- <br>
τατον. Σύγγνωστον μὲν γὰρ τῆς ἀμαθίας τὸ ἔγκλημα, εἰ μὴ ἐκ ῥαθυμίας <br>
προέρχοιτο. Τὸ δὲ σὺν τῇ ἀμαθίᾳ κεκτῆσθαι τὴν τῆς γνώσεως οἴησιν, <br>
χαλεπὸν καὶ ἐπίμωμον καὶ συγγνώμης ἁπάσης ἀνάξιον καὶ μείζονος, <br>
ἵνα μὴ λέγω τῆς ἄκρας ἀμαθίας τεκμήριον. Ἀλλ᾿ ἐπειδὴ τῆς παρακοῆς ὁ <br>
καρπὸς θάνατος, ὁ δὲ ταπεινὸς καὶ ὑπήκοος Χριστοῦ μαθητὴς καθιστά-<br>
μενος πρὸς ὕψος ἀνάγεται καὶ χάριν παρὰ θεοῦ τὴν φωταγωγὸν κομίζε-<br>
ται καὶ ἀνοίγων τὸ στόμα πληροῦται τοῦ πνεύματος καὶ καρδίαν <br>
καθαίρεται διάνοιάν τε φωτίζεται καὶ λαμβάνει λόγον ἐν ἀνοίξει τοῦ <br>
στόματος, οὐ μεριμνῶν τί λαλήσει, ὄργανον δὲ χρηματίζων ἐν αὐτῷ <br>
λαλοῦντος τοῦ πνεύματος, δι᾿ ὑμῶν τῷ ἐν ὑμῖν ἱεραρχοῦντι Χριστῷ <br>
πειθόμενος ὑποκύπτω τῷ ἐπιτάγματι καὶ ἀνοίγω τὸ στόμα θαῤῥῶν <br>
ταῖς ὑμετέραις εὐχαῖς, ὡς πληρωθήσεται πνεύματος, καὶ λαλήσω λόγια <br>
οὐ τῆς διανοίας καρπὸν τῆς ἐμῆς ἀλλὰ καρπὸν τοῦ τοὺς τυφλοὺς φωτί-<br>
ζοντος πνεύματος, ὅσα δώσει, λαμβάνων καὶ ταῦτα φθεγγόμενος. <br>
&nbsp;&nbsp; Καὶ πρότερον μὲν τῶν παρ᾿ Ἕλλησι σοφῶν τὰ κάλλιστα παραθή-<br>
σομαι εἰδώς, ὡς, εἴ τι μὲν ἀγαθόν, ἄνωθεν παρὰ θεοῦ τοῖς ἀνθρώποις <br>
δεδώρηται, ἐπειδὴ «πᾶσα δόσις ἀγαθὴ καὶ πᾶν δώρημα τέλειον ἄνωθέν <br>
ἐστι καταβαῖνον παρὰ τοῦ πατρὸς τῶν φώτων». Εἴ τι δὲ τῆς ἀληθείας <br>
ἀντίπαλον, τῆς σατανικῆς πλάνης «εὕρημα σκοτεινὸν καὶ διανοίας <br>
ἀνάπλασμα κακοδαίμονος», ὡς ὁ πολὺς ἐν θεολογίᾳ Γρηγόριος. Τὸν <br>
τῆς μελίσσης οὖν τρόπον μιμούμενος τοῖς οἰκείοις τῆς ἀληθείας συνθή-<br>
σομαι καὶ παρ᾿ ἐχθρῶν σωτηρίαν καρπώσομαι, ἀποπέμψομαι δὲ πᾶν, <br>
ὅ τι φαῦλον καὶ τῆς ψευδωνύμου ἐχόμενον γνώσεως. Εἶτα τούτων <br>
ἐχόμενα τῶν θεοστυγῶν αἱρέσεων συντάξω τὰ φληναφήματα, ὡς ἂν <br>
τὸ ψεῦδος ἐπιγινώσκοντες πλέον τῆς ἀληθείας ἑξώμεθα. Εἶτα τὴν τῆς <br>
[proem.54]&nbsp;&nbsp; πλάνης ὀλέτειραν καὶ τοῦ ψεύδους ἐλάτειραν, ὥσπερ κροσσωτοῖς
<br>
χρυσοῖς τοῖς τῶν θεοπνεύστων προφητῶν καὶ θεοδιδάκτων ἁλιέων καὶ <br>
θεοφόρων ποιμένων τε καὶ διδασκάλων λόγοις κεκαλλωπισμένην καὶ <br>
περικεκοσμημένην ἀλήθειαν σὺν θεῷ καὶ τῇ αὐτοῦ ἐκθήσομαι χάριτι, ἧς ἡ <br>
δόξα ἔσωθεν ἀπαστράπτουσα τοὺς ἐντυγχάνοντας μετὰ τῆς δεούσης <br>
καθάρσεως καὶ τῶν ταραχωδῶν λογισμῶν ἀποθέσεως φωτίζει τοῖς <br>
ἀμαρύγμασιν. Ἐρῶ δὲ ἐμὸν μέν, ὡς ἔφην, οὐδέν, τὰ δὲ τοῖς ἐγκρίτοις <br>
τῶν διδασκάλων πεπονημένα εἰς ἓν συλλεξάμενος, ὅση δύναμις, συντε-<br>
τμημένον τὸν λόγον ποιήσομαι κατὰ πάντα ὑπείκων τῷ ὑμετέρῳ προσ-<br>
τάγματι. Ἀλλά μοι συγγνώμονες γένοισθε, θεοτίμητοι, παρακαλῶ, <br>
ταῖς ὑμετέραις ἐντολαῖς πειθαρχήσαντι καὶ λαμβάνοντες τὸ ὑπήκοον <br>
τὴν τῶν εὐχῶν χορηγίαν ἀντίδοτε. <br>
[1]&nbsp;&nbsp; <b>Περὶ γνώσεως.</b> <br>
[1.2]&nbsp;&nbsp;&nbsp;&nbsp;&nbsp; Οὐδὲν τῆς γνώσεώς ἐστι τιμιώτερον· εἰ γὰρ ἡ 
γνῶσις <br>
φῶς ἐστι ψυχῆς λογικῆς, τοὔμπαλιν ἡ ἄγνοια σκότος. <br>
Ὡς γὰρ ἡ τοῦ φωτὸς στέρησις σκότος ἐστίν, οὕτω καὶ ἡ <br>
τῆς γνώσεως στέρησις λογισμοῦ σκότος ἐστίν· ἀλόγων <br>
μὲν γὰρ ἡ ἄγνοια ἴδιον, λογικῶν δὲ ἡ γνῶσις. Ὧι τοίνυν <br>
μὴ πάρεστι γνῶσις, γνωστικῷ κατὰ φύσιν ὄντι καὶ <br>
ἐπιστημονικῷ, οὗτος κατὰ φύσιν ὢν λογικὸς ἐξ ἀμελοῦς <br>
καὶ ῥαθύμου ψυχῆς ἀλόγων ἐστὶ χείρων· γνῶσιν δέ <br>
φημι τὴν ἀληθῆ τῶν ὄντων γνῶσιν. Εἰ δὲ τῶν ὄντων αἱ <br>
γνώσεις, ἡ ψευδὴς γνῶσις ὡς τοῦ μὴ ὄντος οὖσα γνῶσις <br>
ἄγνοια μᾶλλον ἤπερ γνῶσίς ἐστι· τὸ γὰρ ψεῦδος ἕτερον <br>
οὐδὲν ἢ τὸ μὴ ὂν καθέστηκεν. Ἐπειδὴ τοίνυν οὐ γυμνῇ <br>
τῇ ψυχῇ ζῶμεν, ἀλλ᾿ ὥσπερ ὑπὸ παραπετάσματι τῷ <br>
σαρκίῳ καλυπτομένη ἡμῶν ἡ ψυχή, νοῦν μὲν ὁρῶντα καὶ <br>
γνωστικὸν οἷον ὀφθαλμὸν κέκτηται καὶ δεκτικὸν τῆς <br>
τῶν ὄντων γνώσεως καὶ ἐπιστήμης, οὐκ οἴκοθεν δὲ τὴν <br>
γνῶσιν καὶ τὴν ἐπιστήμην ἔχει, ἀλλὰ δεῖται τοῦ διδά-<br>
ξοντος, προσέλθωμεν τῷ ἀψευδεῖ διδασκάλῳ τῇ ἀλη-<br>
θείᾳ-Χριστὸς δέ ἐστιν ἡ ἐνυπόστατος σοφία τε καὶ <br>
ἀλήθεια, ἐν ᾧ πάντες εἰσὶν οἱ θησαυροὶ τῆς γνώσεως οἱ <br>
ἀπόκρυφοι, ὅς ἐστιν ἡ τοῦ θεοῦ καὶ πατρὸς σοφία καὶ <br>
δύναμις-καὶ τῆς φωνῆς αὐτοῦ διὰ τῶν θείων γραφῶν <br>
ἀκούσωμεν καὶ μάθωμεν τὴν πάντων τῶν ὄντων γνῶσιν <br>
τὴν ἀληθῆ. Προσερχόμενοι δὲ ἐπιμελῶς καὶ εἰλικρινῶς <br>
προσίωμεν, μὴ ἀμβλύνοντες ἡμῶν τὸ νοερὸν τῆς ψυχῆς <br>
ὄμμα τοῖς πάθεσι· μόλις γὰρ ἂν καθαρωτάτῳ καὶ διειδε-<br>
στάτῳ ὀφθαλμῷ τρανῶς ἐνατενίσαι τις τῇ ἀληθείᾳ <br>
δυνήσεται. Εἰ δὲ τὸ ἐν ἡμῖν φῶς ἤτοι ὁ νοῦς σκότος, τὸ <br>
σκότος πόσον; Ὅλῃ οὖν ψυχῇ καὶ πάσῃ διανοίᾳ προσ-<br>
έλθωμεν. Ὡς γὰρ ἀδύνατον ὀφθαλμὸν συχνῶς περι-<br>
στρεφόμενον καὶ περιαγόμενον τρανῶς ἐνατενίσαι τῷ <br>
ὁρατῷ, ἀλλὰ δεῖ προσεχὲς τὸ ὄμμα ἐνερεῖσαι τῷ βλεπο-<br>
μένῳ, οὕτω πᾶσαν λογισμοῦ ζάλην ἀποσεισάμενοι <br>
ἀΰλως προσέλθωμεν τῇ ἀληθείᾳ. Προσερχόμενοι δὲ καὶ <br>
μέχρι τῆς πύλης φθάνοντες μὴ ἀρκεσθῶμεν, ἀλλ᾿ εὐτόνως <br>
κρούσωμεν, ὡς ἂν ἀνοιχθείσης ἡμῖν τῆς τοῦ νυμφῶνος <br>
θύρας ἴδωμεν τὰ ἐν αὐτῷ κάλλη. Πύλη μὲν οὖν ἐστι τὸ <br>
γράμμα, ὁ δὲ ἐντὸς τῆς πύλης νυμφῶν τὸ κεκρυμμένον <br>
ὑπ᾿ αὐτὸ τῶν νοημάτων κάλλος ἤτοι τῆς ἀληθείας <br>
πνεῦμα. Εὐτόνως κρούσωμεν, ἀναγνῶμεν ἅπαξ, δίς, <br>
πολλάκις, καὶ οὕτως ὀρύσσοντες τὸν θησαυρὸν τῆς <br>
γνώσεως εὑρήσομεν καὶ τοῦ πλούτου κατατρυφήσομεν. <br>
Ζητήσωμεν, ἐρευνήσωμεν, ἀνακρίνωμεν, ἐρωτήσωμεν· <br>
«πᾶς γὰρ ὁ αἰτῶν λαμβάνει καὶ ὁ ζητῶν εὑρίσκει καὶ <br>
τῷ κρούοντι ἀνοιγήσεται». Καὶ «ἐπερώτησον τὸν πατέρα <br>
σου καὶ ἀναγγελεῖ σοι, τοὺς πρεσβυτέρους σου ἐν <br>
γνώσει καὶ ἐροῦσί σοι». Ἐὰν οὖν ὦμεν φιλομαθεῖς, ἐσό-<br>
μεθα καὶ πολυμαθεῖς· ἁλωτὰ γὰρ ἐπιμελείᾳ καὶ πόνῳ <br>
γίνεσθαι πέφυκεν ἅπαντα καὶ πρὸ πάντων καὶ μετὰ <br>
πάντα τῇ τοῦ διδόντος θεοῦ χάριτι. <br>
&nbsp;&nbsp; Ἐπειδὴ δέ φησιν ὁ θεῖος ἀπόστολος· «Πάντα δοκιμά-<br>
ζοντες τὸ καλὸν κατέχετε», ἐρευνήσωμεν καὶ τῶν ἔξω <br>
σοφῶν τοὺς λόγους. Ἴσως τι καὶ παρ᾿ αὐτοῖς τῶν <br>
ἀγωγίμων εὑρήσομεν καί τι ψυχωφελὲς καρπωσόμεθα· <br>
πᾶς γὰρ τεχνίτης δεῖται καί τινων ὀργάνων πρὸς τὴν <br>
τῶν ἀποτελουμένων κατασκευήν. Πρέπει δὲ καὶ τῇ <br>
βασιλίδι ἄβραις τισὶν ὑπηρετεῖσθαι. Λάβωμεν τοίνυν <br>
τοὺς δούλους τῆς ἀληθείας λόγους καὶ τὴν κακῶς αὐτῶν <br>
τυραννήσασαν ἀσέβειαν ἀπωσώμεθα καὶ μὴ τῷ καλῷ <br>
κακῶς χρησώμεθα, μὴ πρὸς ἐξαπάτην τῶν ἁπλουστέρων <br>
τὴν τέχνην τῶν λόγων μεταχειρισώμεθα, ἀλλ᾿, εἰ καὶ μὴ <br>
δεῖται ποικίλων σοφισμάτων ἡ ἀλήθεια, πρός γε τὴν <br>
τῶν κακομάχων καὶ τῆς ψευδωνύμου γνώσεως ἀνατροπὴν <br>
τούτοις ἀποχρησώμεθα. <br>
&nbsp;&nbsp; Ἐκ τούτων τοίνυν τὴν ἀρχὴν ποιησώμεθα ὡς στοι-<br>
χείων καὶ τοῖς ἔτι δεομένοις γάλακτος ἁρμοζόντων <br>
Χριστὸν τὸν τοῦ θεοῦ ἐνυπόστατον λόγον ἀρωγὸν <br>
ἐπικεκλημένοι, «παρ᾿ οὗ πᾶσα δόσις ἀγαθὴ καὶ πᾶν <br>
δώρημα δίδοται τέλειον». Ἔσται δὲ σκοπὸς τοῖς ἐντυγ-<br>
χάνουσι πρὸς τὸ μακάριον τέλος καθορμισθῆναι τὸν νοῦν· <br>
τοῦτο δέ ἐστι τὸ διὰ τῶν αἰσθήσεων ἀναχθῆναι πρὸς τὴν <br>
ὑπὲρ πᾶσαν αἴσθησιν καὶ κατάληψιν, ὅς ἐστιν ὁ τῶν <br>
πάντων αἴτιος καὶ ποιητὴς καὶ δημιουργός. «Ἐκ γὰρ <br>
καλλονῆς τῶν οἰκείων κτισμάτων ἀναλόγως ὁ γενεσιουρ-<br>
γὸς κατοπτεύεται», καὶ «τὰ ἀόρατα αὐτοῦ ἀπὸ κτίσεως <br>
κόσμου τοῖς ποιήμασι νοούμενα καθορᾶται». Ἀκενοδόξῳ <br>
τοίνυν καὶ ταπεινῷ φρονήματι τῆς γνώσεως ἐφιέμενοι <br>
τοῦ ποθουμένου τευξόμεθα· «οὐ γὰρ δύνασθε πιστεύειν <br>
εἰς ἐμέ», ἔφη Χριστὸς ἡ ἀλήθεια, «δόξαν παρὰ ἀνθρώπων <br>
λαμβάνοντες», καὶ «πᾶς ὁ ὑψῶν ἑαυτὸν ταπεινωθήσεται, <br>
ὁ δὲ ταπεινῶν ἑαυτὸν ὑψωθήσεται». <br>
[2]&nbsp;&nbsp; <b>Τίς ὁ σκοπός.</b> <br>
[2.2]&nbsp;&nbsp;&nbsp;&nbsp;&nbsp; Ἐπειδὴ πᾶς ἀσκόπως ἐναρχόμενος πράγματος ὡς
<br>
ἐν σκότει διαπορεύεται-ὁ γὰρ ἀσκόπως κοπιῶν καθο-<br>
λικῶς πτωχεύει-, φέρε τὸν προκείμενον τοῦ λόγου <br>
σκοπὸν πρότερον εἴπωμεν, ὡς ἂν εὔληπτα εἴη τὰ λεγό-<br>
μενα. Σκοπὸς τοίνυν ἡμῖν ἔσται φιλοσοφίας ἀπάρξασθαι <br>
καὶ παντοδαπὴν γνῶσιν, ὅση δύναμις, συντετμημένως <br>
τῇ παρούσῃ ἐναπογράψασθαι δέλτῳ. Διὸ ‘Πηγὴ γνώ-<br>
σεως’ ὀνομαζέσθω. Ἐρῶ τοιγαροῦν ἐμὸν μὲν οὐδέν, τὰ <br>
δὲ σποράδην θείοις τε καὶ σοφοῖς ἀνδράσι λελεγμένα <br>
συλλήβδην ἐκθήσομαι. Ἄμεινον οὖν πρότερον γνῶναι <br>
αὐτόχρημα, τί ἐστι φιλοσοφία. <br>
[3]&nbsp;&nbsp; <b>Περὶ φιλοσοφίας.</b> <br>
[3.2]&nbsp;&nbsp;&nbsp;&nbsp;&nbsp; αʹ Φιλοσοφία ἐστὶ γνῶσις τῶν ὄντων, ᾗ ὄντα ἐστί,
<br>
τουτέστι γνῶσις τῆς τῶν ὄντων φύσεως. Καὶ πάλιν· βʹ <br>
Φιλοσοφία ἐστὶ γνῶσις θείων τε καὶ ἀνθρωπίνων πραγ-<br>
μάτων τουτέστιν ὁρατῶν τε καὶ ἀοράτων. γʹ Φιλοσοφία <br>
πάλιν ἐστὶ μελέτη θανάτου τοῦ προαιρετικοῦ καὶ τοῦ <br>
φυσικοῦ· διττὴ γὰρ ἡ ζωὴ ἥ τε φυσική, καθ᾿ ἣν ζῶμεν, <br>
καὶ ἡ προαιρετική, καθ᾿ ἣν προσπαθῶς τῆς παρούσης <br>
ζωῆς ἀντεχόμεθα. Διττὸς καὶ ὁ θάνατος ὅ τε φυσικός, ὅς <br>
ἐστι χωρισμὸς ψυχῆς ἀπὸ σώματος, καὶ ὁ προαιρετικός, <br>
καθ᾿ ὃν τῆς παρούσης ζωῆς καταφρονοῦντες πρὸς τὴν <br>
μέλλουσαν ἐπειγόμεθα. δʹ Φιλοσοφία αὖθίς ἐστιν ὁμοίωσις <br>
θεῷ. Ὁμοιούμεθα δὲ θεῷ κατὰ τὸ σοφὸν ἤτοι τὴν τοῦ <br>
ἀγαθοῦ γνῶσιν τὴν ἀληθῆ καὶ κατὰ τὸ δίκαιον, ὅ ἐστι τὸ <br>
τοῦ ἴσου διανεμητικὸν καὶ ἀπροσωπόληπτον ἐν κρίσει καὶ <br>
κατὰ τὸ ὅσιον δέ, τὸ ὑπὲρ τὸ δίκαιον, ἤτοι τὸ ἀγαθὸν <br>
τὸ εὐεργετεῖν τοὺς αὑτὸν ἀδικοῦντας. εʹ Φιλοσοφία <br>
ἐστὶ τέχνη τεχνῶν καὶ ἐπιστήμη ἐπιστημῶν. Ἡ γὰρ <br>
φιλοσοφία ἀρχή ἐστι πάσης τέχνης· δι᾿ αὐτῆς γὰρ πᾶσα <br>
τέχνη εὕρηται καὶ πᾶσα ἐπιστήμη. Τέχνη μὲν οὖν ἐστιν <br>
ἡ ἔν τισι σφαλλομένη κατά τινας, ἐπιστήμη δὲ ἡ ἐν μηδενὶ <br>
σφαλλομένη· μόνη δὲ ἡ φιλοσοφία οὐ σφάλλεται. Καθ᾿ <br>
ἑτέρους δὲ τέχνη μέν ἐστιν ἡ διὰ χειρῶν ἐργαζομένη, <br>
ἐπιστήμη δὲ πᾶσα λογικὴ τέχνη, γραμματική, ῥητορικὴ <br>
καὶ αἱ τοιαῦται. Ϛʹ Φιλοσοφία πάλιν ἐστὶ φιλία σοφίας. <br>
[3.26]&nbsp;&nbsp; Σοφία δὲ ἀληθὴς ὁ θεός ἐστιν· ἡ οὖν ἀγάπη ἡ πρὸς τὸν <br>
θεὸν αὕτη ἐστὶν ἡ ἀληθὴς φιλοσοφία. <br>
&nbsp;&nbsp; Διαιρεῖται δὲ ἡ φιλοσοφία εἰς θεωρητικὸν καὶ πρακτικόν, <br>
τὸ θεωρητικὸν εἰς θεολογικόν, φυσικόν, μαθηματικόν, τὸ <br>
δὲ πρακτικὸν εἰς ἠθικόν, οἰκονομικόν, πολιτικόν. Θεωρη-<br>
τικὸν μὲν οὖν ἐστι τὸ τὴν γνῶσιν κοσμοῦν. Ἔστιν οὖν <br>
θεολογικὸν τὸ κατανοεῖν τὰ ἀσώματα καὶ ἄυλα, πρῶτον <br>
μὲν θεὸν τὸν ὄντως ἄυλον, ἔπειτα δὲ καὶ ἀγγέλους καὶ <br>
ψυχάς. Φυσιολογικὸν δὲ ἡ τῶν ὑλικῶν καὶ προχείρων <br>
ἡμῖν γνῶσις ἤτοι ζῴων, φυτῶν, λίθων καὶ τῶν τοιούτων. <br>
Μαθηματικὸν δὲ ἡ τῶν καθ᾿ αὑτὰ μὲν ἀσωμάτων, ἐν <br>
σώμασι δὲ θεωρουμένων γνῶσις, ἀριθμῶν φημι καὶ <br>
ἁρμονίας φθόγγων, ἔτι δὲ σχημάτων καὶ ἄστρων κινή- <br>
σεως. Ἡ μὲν οὖν περὶ ἀριθμοὺς θεωρία τὴν ἀριθμητικὴν <br>
συνίστησιν ἐπιστήμην, ἡ δὲ περὶ φθόγγους τὴν μουσικήν, <br>
ἡ δὲ περὶ σχήματα τὴν γεωμετρικήν, ἡ δὲ περὶ ἄστρα <br>
τὴν ἀστρονομικήν. Ταῦτα δὲ μέσα σωμάτων καὶ ἀσω-<br>
μάτων εἰσίν· ὁ γὰρ ἀριθμὸς καθ᾿ αὑτὸν μὲν ἀσώματός <br>
ἐστι, θεωρεῖται δὲ καὶ ἐν ὕλῃ, σίτῳ τυχὸν ἢ οἴνῳ ἤ τινι <br>
τῶν τοιούτων. Τὸ δὲ πρακτικὸν περὶ ἀρετὰς καταγίνεται· <br>
ἦθος γὰρ κοσμεῖ καί, πῶς δεῖ πολιτεύεσθαι, διδάσκει. Καὶ <br>
εἰ μὲν ἑνὶ ἀνθρώπῳ νομοθετεῖ, λέγεται ἠθικόν, εἰ δὲ ὅλῳ <br>
οἴκῳ, λέγεται οἰκονομικόν, εἰ δὲ πόλεσι καὶ χώραις, <br>
λέγεται πολιτικόν. <br>
&nbsp;&nbsp; Ἀλλ᾿ ἀναιρεῖν ἐπεχείρησάν τινες τὴν φιλοσοφίαν <br>
φάσκοντες μὴ εἶναι ταύτην μηδὲ γνῶσίν τινα ἢ κατάλη-<br>
ψιν. Πρὸς οὓς ἐροῦμεν· Πῶς φατε μὴ εἶναι φιλοσοφίαν καὶ <br>
γνῶσιν καὶ κατάληψιν, ἐγνωκότες καὶ κατειληφότες ἢ <br>
μὴ ἐγνωκότες μηδὲ κατειληφότες; Εἰ μὲν οὖν κατειληφότες, <br>
ἰδοὺ ἔστι γνῶσις καὶ κατάληψις, εἰ δὲ μὴ ἐγνωκότες, <br>
οὐδεὶς ὑμῖν πιστεύσει περὶ πράγματος διαλεγομένοις, <br>
οὗ τὴν γνῶσιν οὐ κατειλήφατε. <br>
&nbsp;&nbsp; Ἐπεὶ τοίνυν ἔστι φιλοσοφία καὶ γνῶσις τῶν ὄντων <br>
ἐστί, περὶ τοῦ ὄντος εἴπωμεν. Εἰδέναι δὲ δεῖ, ὡς τοῦ <br>
λογικοῦ μέρους τῆς φιλοσοφίας ἀρχόμεθα, ὅπερ ὄργανόν <br>
ἐστι μᾶλλον τῆς φιλοσοφίας ἤπερ μέρος· αὐτῷ γὰρ πρὸς <br>
πᾶσαν ἀπόδειξιν κέχρηται. Διαλεγόμεθα οὖν περὶ ἁπλῶν <br>
φωνῶν τέως δι᾿ ἁπλῶν ἐννοιῶν ἁπλᾶ δηλουσῶν πράγ-<br>
ματα· πρότερον γὰρ τὴν τῶν λέξεων σημασίαν δηλώ-<br>
σαντες οὕτω καὶ περὶ λόγων διασκεψόμεθα. <br>
[4]&nbsp;&nbsp; <b>Περὶ τοῦ ὄντος οὐσίας τε καὶ <br>
συμβεβηκότος.</b> <br>
[4.3]&nbsp;&nbsp;&nbsp;&nbsp;&nbsp; Τὸ ὂν κοινὸν ὄνομά ἐστι πάν-<br>
των τῶν ὄντων. Τοῦτο <br>
διαιρεῖται εἰς οὐσίαν καὶ συμ-<br>
βεβηκός. Οὐσία μὲν οὖν ἐστι <br>
(v. i. 62-64) <br>
τὸ <br>
κυριώτερον ὡς ἐν ἑαυτῷ καὶ <br>
μὴ ἐν ἑτέρῳ ἔχον τὴν ὕπαρξιν, <br>
συμβεβηκὸς δὲ τὸ μὴ δυνάμενον <br>
ἐν ἑαυτῷ εἶναι (v. i. 66 s.) <br>
ἐν δὲ τῇ οὐ-<br>
σίᾳ θεωρούμενον. Ἡ μὲν γὰρ οὐ-<br>
σία τὸ ὑποκείμενόν ἐστιν ὥσπερ <br>
ὕλη, συμβεβηκὸς <br>
δὲ ἡ ἐν τῇ οὐσίᾳ ὡς ἐν ὑποκει-<br>
μένῳ θεωρουμένη, οἷον χαλκὸς <br>
καὶ κηρὸς οὐσία σχῆμα δὲ καὶ <br>
μορφὴ καὶ χρῶμα συμβεβηκός, <br>
καὶ σῶμα μὲν οὐσία χρῶμα δὲ <br>
συμβεβηκός, καὶ ψυχὴ μὲν οὐσία <br>
ἐπιστήμη δὲ συμβεβηκός. <br>
&nbsp;&nbsp; Τὸ μὲν οὖν σῶμα <br>
οὐκ ἔστιν ἐν τῷ χρώματι ἀλλὰ <br>
τὸ χρῶμα ἐν τῷ σώματι, <br>
(v. s. 21-23) <br>
[4.29]&nbsp;&nbsp; οὐδὲ <br>
ἡ ψυχὴ ἐν τῇ ἐπιστήμῃ <br>
ἀλλ᾿ ἡ ἐπιστήμη ἐν τῇ ψυχῇ, οὐ-<br>
δὲ ὁ χαλκὸς ἢ ὁ κηρὸς ἐν τῷ <br>
σχήματι ἀλλὰ τὸ σχῆμα ἔν τε <br>
τῷ κηρῷ καὶ τῷ χαλκῷ. Οὐδὲ <br>
λέγεται τὸ σῶμα τοῦ χρώματος <br>
ἀλλὰ τὸ χρῶμα τοῦ σώματος, οὐ-<br>
δὲ ἡ ψυχὴ τῆς ἐπιστήμης ἀλλ᾿ ἡ <br>
ἐπιστήμη τῆς ψυχῆς, οὐδὲ ὁ κη-<br>
ρὸς τοῦ σχήματος ἀλλὰ τὸ σχῆμα <br>
τοῦ κηροῦ. Καὶ τὸ μὲν χρῶμα καὶ <br>
ἡ ἐπιστήμη καὶ τὸ σχῆμα ἀλλοι-<br>
οῦνται, τὸ δὲ σῶμα καὶ ἡ ψυχὴ <br>
καὶ ὁ κηρὸς τὰ αὐτὰ μένουσιν οὐκ <br>
ἀλλοιουμένης τῆς οὐσίας. Καὶ ἡ <br>
μὲν οὐσία καὶ ἡ ὕλη τοῦ σώματος <br>
μία, χρώματα δὲ πολλά. <br>
[4.55]&nbsp;&nbsp;&nbsp;&nbsp;&nbsp; Ὁμοίως καὶ ἐπὶ πάν-<br>
των τῶν λοιπῶν τὸ μὲν ὑποκεί-<br>
μενον οὐσία <br>
ἐστί, τὸ δὲ ἐν ὑποκειμένῳ τῇ <br>
οὐσίᾳ θεωρούμενον <br>
συμβεβηκός. <br>
&nbsp;&nbsp; Ὁρίζονται δὲ τὴν μὲν οὐσίαν <br>
οὕτως· Οὐσία ἐστὶ πρᾶγμα αὐθ-<br>
ύπαρκτον καὶ μὴ δεόμενον ἑτέ-<br>
ρου πρὸς ὕπαρξιν. Συμβεβηκὸς <br>
δέ ἐστι τὸ μὴ δυνάμενον ἐν ἑ-<br>
αυτῷ εἶναι ἀλλ᾿ ἐν ἑτέρῳ ἔχον <br>
τὴν ὕπαρξιν. Οὐσία τοίνυν ἐστὶ <br>
θεὸς καὶ πᾶν κτίσμα, εἰ καὶ ὁ <br>
θεὸς ὑπερούσιος οὐσία ἐστίν. <br>
Εἰσὶ δὲ καὶ οὐσιώδεις ποιότη-<br>
τες, περὶ ὧν ἐροῦμεν. <br>
[5]&nbsp;&nbsp; <b>Περὶ φωνῆς.</b> <br>
[5.2]&nbsp;&nbsp;&nbsp;&nbsp;&nbsp; Ἐπειδὴ σκοπὸς ἡμῖν ἐστι διαλαβεῖν περὶ πάσης
<br>
ἁπλῶς φιλοσόφου φωνῆς, δεῖ δὲ ἡμᾶς πρότερον γνῶναι, <br>
περὶ ποίας φωνῆς ἡ φιλοσοφία καταγίνεται, ἐξ αὐτῆς <br>
τῆς φωνῆς τὴν ἀρχὴν τοῦ λόγου ποιούμενοί φαμεν· Ἡ <br>
φωνὴ ἢ ἄσημός ἐστιν ἢ σημαντική. Καὶ ἄσημος μέν ἐστιν <br>
ἡ μηδὲν σημαίνουσα, σημαντικὴ δὲ ἡ σημαίνουσά τι. <br>
Εἶτα πάλιν ἡ ἄσημος φωνὴ ἢ ἄναρθρός ἐστιν ἢ ἔναρθρος. <br>
Ἄναρθρος μὲν οὖν ἐστιν ἡ μὴ δυναμένη γραφῆναι, ἔναρ-<br>
θρος δὲ ἡ δυναμένη γραφῆναι. Ἔστιν οὖν ἄναρθρος καὶ <br>
ἄσημος φωνὴ οἷον ἡ γινομένη ἀπὸ λίθου τυχὸν ἢ ξύλου, <br>
οὔτε γὰρ γράφεται οὔτε σημαίνει τι, ἄσημος δὲ καὶ <br>
ἔναρθρος οἷον σκινδαψός· τοῦτο γὰρ γράφεται μέν, ἀλλ᾿ <br>
οὐδὲν σημαίνει, οὔτε γὰρ γέγονε σκινδαψὸς οὔτε ἐστί. <br>
Περὶ μὲν οὖν τῆς ἀσήμου φωνῆς καὶ τῆς ἀνάρθρου καὶ <br>
ἐνάρθρου οὐδεὶς λόγος τῇ φιλοσοφίᾳ. <br>
&nbsp;&nbsp; Ἡ δὲ σημαντικὴ φωνὴ πάλιν ἢ ἄναρθρός ἐστιν ἢ <br>
ἔναρθρος. Ἄναρθρος μὲν οὖν σημαντικὴ φωνή ἐστιν ὡς ἡ <br>
ὑλακὴ τῶν κυνῶν· αὕτη γὰρ σημαίνει μὲν τὸν κύνα, ὅτι <br>
κυνὸς φωνή ἐστι. Σημαίνει δὲ καί τινος παρουσίαν. <br>
Ἄναρθρος δέ ἐστι, διότι οὐ γράφεται. Οὔτε οὖν περὶ <br>
ταύτης ἐστὶ λόγος τῇ φιλοσοφίᾳ. Ἡ δὲ σημαντική ἐστιν <br>
ἢ καθόλου ἢ μερική· καθόλου μὲν οἷον ἄνθρωπος, μερικὴ <br>
δὲ οἷον Πέτρος, Παῦλος. Οὔτε οὖν περὶ τῆς μερικῆς ἐστι <br>
λόγος τῇ φιλοσοφίᾳ, ἀλλὰ περὶ τῆς σημαντικῆς καὶ <br>
ἐνάρθρου καὶ καθόλου ἤγουν κοινῆς καὶ ἐπὶ πολλῶν <br>
λεγομένης. <br>
&nbsp;&nbsp; Αὕτη δὲ πάλιν ἢ οὐσιώδης ἐστὶν ἢ ἐπουσιώδης. Οὐσι-<br>
ώδης μὲν οὖν ἐστιν ἡ δηλωτικὴ τῆς οὐσίας ἤγουν φύσεως <br>
τῶν πραγμάτων (ἐπουσιώδης δὲ ἡ δηλοῦσα τὰ <br>
συμβεβηκότα), οἷον ἄνθρωπός ἐστι ζῷον λογικὸν θνητόν. <br>
Ταῦτα ὅλα οὐσιώδη εἰσίν. Ἐὰν γὰρ ἀφέλῃς τι τούτων <br>
ἐκ τοῦ ἀνθρώπου, οὐκ ἔσται ἄνθρωπος. Ἐὰν γὰρ εἴπῃς, <br>
ὅτι οὐκ ἔστι ζῷον, οὐκ ἔτι ἐστὶν ἄνθρωπος. Καὶ ἐὰν <br>
εἴπῃς ‘οὐκ ἔστι λογικόν’, οὐκ ἔστιν ἄνθρωπος. Ὁμοίως <br>
καί, ἐὰν εἴπῃς, ὅτι οὐκ ἔστι θνητόν, οὐκ ἔστιν ἄνθρωπος· <br>
πᾶς γὰρ ἄνθρωπος καὶ ζῷόν ἐστι καὶ λογικὸν καὶ θνητόν. <br>
Διὰ τοῦτο οὖν λέγονται οὐσιώδεις, ὅτι αὗται συμπληροῦσι <br>
τὴν φύσιν τοῦ ἀνθρώπου καὶ ἀδύνατον συστῆναι τὸν <br>
ἄνθρωπον ἐκτὸς αὐτῶν. Ὁμοίως καὶ ἐπὶ ἑκάστου πράγ-<br>
ματος τὰ συνιστῶντα τὴν φύσιν αὐτοῦ οὐσιώδη λέ-<br>
γονται, ἐπουσιώδη δὲ τὰ συμβεβηκότα, ἅτινα ἐνδέχεται <br>
εἶναι ἐν τῷ ὑποκειμένῳ, ἀνθρώπῳ τυχὸν ἢ ἵππῳ ἢ <br>
ἑτέρῳ τοιούτῳ τινί, καὶ μὴ εἶναι, οἷον τὸ λευκόν· κἂν <br>
γάρ ἐστί τις λευκὸς κἂν μέλας, οὐδὲν ἧττον ἔσται ἄνθρω-<br>
πος. Ταῦτα οὖν καὶ τὰ τοιαῦτα ἐπουσιώδη εἰσὶν ἤγουν <br>
συμβεβηκότα, ἅτινα αὐτά τε δυνάμεθα ἔχειν καὶ τὰ <br>
τούτων ἐναντία. <br>
&nbsp;&nbsp; Ἡ οὐσιώδης φωνὴ ἢ τὸ τί ἐστι δηλοῖ ἢ τὸ ποῖόν τί <br>
ἐστι, οἷον ἐρωτώμενοι ‘τί ἐστιν ἄνθρωπος’ φαμὲν ‘ζῷον’, <br>
εἶτα ἐρωτώμενοι ‘ποῖον ζῷον’ λέγομεν ‘λογικὸν θνητόν’. <br>
Ἡ οὖν οὐσιώδης φωνὴ ἡ δηλοῦσα τὸ ποῖόν τί ἐστι <br>
λέγεται διαφορά. Ἡ δὲ δηλοῦσα τὸ τί ἐστιν ἢ πολλὰ <br>
εἴδη σημαίνει καὶ ποιεῖ τὸ γένος, ἢ πολλοὺς τῷ ἀριθμῷ <br>
μὲν διαφέροντας ἀλλήλων, τῷ δὲ εἴδει οὐδαμῶς, καὶ <br>
ποιεῖ τὸ εἶδος-τὸ μὲν πρότερον ἤγουν τὸ γένος οἷον ἡ <br>
[5.57]&nbsp;&nbsp; οὐσία ἐστίν· ἡ γὰρ οὐσία σημαίνει καὶ ἄνθρωπον καὶ <br>
ἵππον καὶ βοῦν. Ἕκαστον γὰρ αὐτῶν οὐσία τε λέγεται <br>
καὶ ἔστιν, ἄλλο δὲ καὶ ἄλλο εἶδος ὑπάρχει ἕκαστον. -τὸ <br>
δὲ δεύτερον ἤγουν τὸ εἶδος οἷον ὁ ἄνθρωπός ἐστι· σημαί-<br>
νει γὰρ πολλοὺς ἤγουν πάντας τοὺς κατὰ μέρος ἀνθρώ-<br>
πους, οἵτινες τῷ μὲν ἀριθμῷ διαφέρουσιν ἀλλήλων <br>
(ἄλλος γάρ ἐστιν ὁ Πέτρος καὶ ἄλλος ὁ Παῦλος καὶ οὔκ <br>
εἰσιν εἷς ἀλλὰ δύο) τῷ δὲ εἴδει οὐ διαφέρουσιν ἤγουν τῇ <br>
φύσει (πάντες γὰρ ἄνθρωποι καὶ λέγονται καί εἰσιν). <br>
&nbsp;&nbsp; Ἔστιν οὖν τὸ μὲν μερικώτερον καὶ ἀριθμῷ διαφέρον <br>
οἷον ὁ Πέτρος ἄτομον καὶ πρόσωπον καὶ ὑπόστασις, <br>
ὅπερ τὸν τινὰ σημαίνει. Ἐρωτώμενοι γὰρ ‘τίς ἐστιν οὗτος’, <br>
λέγομεν ‘ὁ Πέτρος’. Σημαίνει δὲ καὶ τὸ ἄλλος· ἄλλος γάρ <br>
ἐστιν ὁ Πέτρος καὶ ἄλλος ὁ Παῦλος καὶ αὐτὸς καὶ οὗτος <br>
καὶ ἐκεῖνος. Ταῦτα ἐπὶ τοῦ ἀτόμου λαμβάνεται καὶ τὰ <br>
τοιαῦτα, ἅπερ καθ᾿ ἑαυτὰ ὑφέστηκε. Τὸ δὲ περιέχον τὰ <br>
ἄτομα λέγεται εἶδος, καὶ ἔστι καθολικώτερον τοῦ ἀτόμου, <br>
ὅτι πολλὰ ἄτομα περιέχει οἷον ὁ ἄνθρωπος. Περιέχει γὰρ <br>
καὶ Πέτρον καὶ Παῦλον καὶ πάντας τοὺς κατὰ μέρος <br>
ἀνθρώπους, ὅπερ λέγεται φύσις καὶ οὐσία καὶ μορφὴ <br>
κατὰ τοὺς ἁγίους πατέρας. Τὸ δὲ πολλὰ εἴδη περιέχον <br>
λέγεται γένος οἷον τὸ ζῷον· περιέχει γὰρ ἄνθρωπον, <br>
βοῦν, ἵππον, καὶ ἔστι καθολικώτερον τοῦ εἴδους. Οἱ δὲ <br>
ἅγιοι πατέρες τὸ εἶδος καὶ τὸ γένος ἐκάλεσαν φύσιν καὶ <br>
μορφὴν καὶ οὐσίαν. Ποιεῖ δὲ τὸ εἶδος ἤγουν ἡ φύσις καὶ <br>
ἡ οὐσία καὶ ἡ μορφὴ οὐκ ἄλλον οὐδὲ ἀλλοῖον ἀλλὰ ἄλλο· <br>
ἄλλο γὰρ κατὰ φύσιν λέγομεν τὸν ἄνθρωπον καὶ ἄλλο <br>
τὸν ἵππον, οὐχὶ ἄλλον καὶ ἄλλον. Λέγεται δὲ ἐπὶ τοῦ <br>
εἴδους τοῦτο καὶ αὐτὸ καὶ ἐκεῖνο καὶ τὰ τοιαῦτα, ὅπερ <br>
ἐν τῷ τί ἐστι κατηγορεῖται. Ἡ δὲ διαφορὰ ἀλλοῖον <br>
ποιεῖ· ἀλλοῖον γὰρ ζῷον τὸ λογικὸν καὶ ἀλλοῖον τὸ <br>
ἄλογον καὶ τοιοῦτον καὶ οἷον καὶ ὁποῖον. Ἡ δὲ ἐπου-<br>
σιώδης φωνὴ ἢ ἑνὶ εἴδει ὑπάρχει ἢ πολλοῖς. Καὶ εἰ μὲν ἑνί, <br>
λέγεται ἴδιον, ὡς τὸ γελαστικὸν μόνῳ τῷ ἀνθρώπῳ <br>
ὑπάρχον καὶ τὸ χρεμετιστικὸν μόνῳ τῷ ἵππῳ. Εἰ δὲ <br>
πολλοῖς εἴδεσιν ὑπάρχει, ποιεῖ τὸ συμβεβηκὸς οἷον τὸ <br>
λευκόν· τοῦτο γὰρ ὑπάρχει καὶ ἀνθρώπῳ καὶ ἵππῳ <br>
καὶ κυνὶ καὶ ἄλλοις πολλοῖς εἴδεσι. Καὶ αὗταί εἰσιν αἱ <br>
πέντε φωναί, ὑφ᾿ ἃς ἀνάγεται πᾶσα φιλόσοφος φωνή. <br>
Ταύτας οὖν δεῖ ἡμᾶς γνῶναι, ἑκάστη τις τί σημαίνει καὶ <br>
ἐν τίνι κοινωνοῦσιν ἀλλήλαις καὶ ἐν τίνι διαφέρουσιν. <br>
Εἰσὶ δὲ αὗται· γένος, εἶδος, διαφορά, ἴδιον, συμβεβηκός. <br>
&nbsp;&nbsp; Γένος μὲν τὸ κατὰ πλειόνων καὶ διαφερόντων τῷ <br>
εἴδει ἐν τῷ τί ἐστι κατηγορούμενον τουτέστι λεγόμενον <br>
καὶ κατονομαζόμενον· κατηγορεῖσθαι γάρ ἐστι τὸ κατά <br>
τινος λέγεσθαι. Εἶδος δὲ τὸ κατὰ πλειόνων καὶ διαφερόν- <br>
των τῷ ἀριθμῷ ἐν τῷ τί ἐστι κατηγορούμενον. Διαφορὰ <br>
δὲ ἡ κατὰ πλειόνων καὶ διαφερόντων τῷ εἴδει ἐν τῷ <br>
ποῖόν τί ἐστι κατηγορουμένη καὶ ἐν τῷ ὁρισμῷ λαμ-<br>
βανομένη ὡς οὐσιώδης. Αὕτη δέ ἐστι, ὃ οὐκ ἐνδέχεται <br>
εἶναι καὶ μὴ εἶναι ἐν τῷ αὐτῷ εἴδει καὶ ἀδύνατον μὴ εἶναι <br>
ἐν τῷ εἴδει, οὗ ἐστιν, ὃ καὶ παρὸν σῴζει καὶ ἀπὸν φθείρει. <br>
Καὶ ἀδύνατον αὐτὸ καὶ τὸ ἐναντίον αὐτοῦ εἶναι ἐν τῷ <br>
αὐτῷ εἴδει, οἷον τὸ λογικὸν ἀδύνατον μὴ εἶναι ἐν τῷ <br>
ἀνθρώπῳ· τὸ γὰρ ἄλογον οὐκ ἄνθρωπος. Τοῦτο παρὸν <br>
συνιστᾷ τὴν φύσιν τοῦ ἀνθρώπου καὶ ἀπὸν φθείρει· τὸ <br>
γὰρ ἄλογον οὐκ ἄνθρωπος. Δεῖ οὖν γινώσκειν, ὅτι αὕτη <br>
λέγεται οὐσιώδης καὶ φυσικὴ καὶ συστατικὴ καὶ διαι-<br>
ρετικὴ καὶ εἰδοποιὸς διαφορὰ καὶ οὐσιώδης ποιότης καὶ <br>
φυσικὸν ἰδίωμα καὶ ἰδίωμα φύσεως, ἥτις λέγεται παρὰ <br>
τοῖς φιλοσόφοις ἰδιαίτατα διαφορὰ ὡς ἰδιωτάτη καὶ <br>
αὐτῆς τῆς φύσεως παραστατικὴ τῆς ἐχούσης αὐτήν. <br>
Ἴδιον δέ ἐστι τὸ ἑνὶ εἴδει ὑπάρχον καὶ παντὶ τῷ εἴδει καὶ <br>
ἀεί, ὃ καὶ ἀντιστρέφει· πᾶς γὰρ ἄνθρωπος γελαστικόν, <br>
καὶ πᾶν γελαστικὸν ἄνθρωπος. Συμβεβηκὸς δέ ἐστι τὸ <br>
κατὰ πλειόνων καὶ διαφερόντων τῷ εἴδει ἐν τῷ ποῖόν τί <br>
ἐστι κατηγορούμενον καὶ μὴ λαμβανόμενον ἐν τῷ ὁρισμῷ, <br>
ἀλλὰ δυνάμενον καὶ ὑπάρχειν καὶ μὴ ὑπάρχειν, ὃ οὔτε <br>
παρὸν σῴζει οὔτε ἀπὸν φθείρει. Τοῦτο λέγεται ἐπου-<br>
σιώδης διαφορὰ καὶ ποιότης. Τοῦτο ἢ χωριστόν ἐστιν ἢ <br>
ἀχώριστον· χωριστὸν μέν, ὃ ποτὲ μὲν γίνεται ποτὲ δὲ <br>
ἀπογίνεται ἐν τῇ αὐτῇ ὑποστάσει, ὡς κάθισις, ἀνάκλισις, <br>
στάσις, νόσος, ὑγίεια· ἀχώριστον δέ, ὅπερ οὐσίας μὲν <br>
οὐκ ἔστι συστατικὸν ὡς μὴ ἐν ὅλῳ τῷ εἴδει θεωρούμενον. <br>
Ὅμως ἡνίκα γένηται ἔν τινι ὑποστάσει, ἀδύνατον <br>
χωρισθῆναι αὐτῆς, οἷον ἡ σιμότης, ἡ γρυπότης, ἡ γλαυ-<br>
κότης καὶ τὰ τοιαῦτα. Τοῦτο τὸ ἀχώριστον συμβεβηκὸς <br>
λέγεται καὶ χαρακτηριστικὸν ἰδίωμα· τοῦτο γὰρ τὸ <br>
ἀφόρισμα ἀποτελεῖ τὴν ὑπόστασιν ἤγουν τὸ ἄτομον. <br>
Ἄτομον δέ ἐστι τὸ ἐξ οὐσίας καὶ συμβεβηκότων καθ᾿ <br>
ἑαυτὸ ὑφιστάμενον, ἀριθμῷ τῶν ὁμοειδῶν κεχωρισμένον, <br>
οὐ τὸ τὶ δηλοῦν ἀλλὰ τὸν τινά· περὶ ὧν ἐν τοῖς ἑξῆς ἀκρι-<br>
βέστερον σὺν θεῷ μαθησόμεθα. <br>
[6]&nbsp;&nbsp; <b>Περὶ διαιρέσεως.</b> <br>
[6.2]&nbsp;&nbsp;&nbsp;&nbsp;&nbsp; Διαίρεσίς ἐστιν ἡ πρώτη τομὴ τοῦ <br>
πράγματος, οἷον τὸ ζῷον διαιρεῖται <br>
εἰς λογικὸν καὶ ἄλογον. Ἐπιδιαίρε-<br>
σις δέ ἐστιν ἡ δευτέρα τομὴ τοῦ αὐ-<br>
τοῦ πράγματος, οἷον τὸ ζῷον ἐπιδιαι-<br>
ρεῖται εἰς ἄπουν, δίπουν, τετράπουν, <br>
ἄπουν μὲν ἰχθύν, δίπουν δὲ ἄνθρωπον καὶ <br>
ὄρνεον, τετράπουν βοῦν, ἵππον καὶ τὰ <br>
τοιαῦτα. Ὑποδιαίρεσις δέ ἐστιν ἡ τοῦ <br>
τμηθέντος σκέλους τομὴ <br>
οἷον τὸ ζῷον διαιρεῖ-<br>
ται εἰς λογικὸν καὶ ἄλογον, <br>
τὸ λογικὸν <br>
εἰς θνητὸν καὶ ἀθάνατον. Ἰδοὺ τὸ <br>
πρῶτον διαιρεῖται εἰς δύο σκέλη, εἰς <br>
λογικὸν καὶ ἄλογον. Ἡ δὲ τοῦ ἑνὸς <br>
τῶν σκελῶν διαίρεσις ἡ λέγουσα ‘τὸ <br>
λογικὸν διαιρεῖται εἰς θνητὸν καὶ <br>
ἀθάνατον’ ὑποδιαίρεσίς ἐστιν. <br>
[6.24]&nbsp;&nbsp; (v. s. 4-10) <br>
[6.27]&nbsp;&nbsp;&nbsp;&nbsp;&nbsp; Οὐκ ἐπὶ <br>
πάντων δὲ γίνεται διαίρεσις καὶ ἐπι-<br>
διαίρεσις, ἀλλ᾿ ὅτε μὴ πάντα περι-<br>
έχονται ὑπὸ τὴν πρώτην διαίρεσιν, <br>
οἷον τοῦ ζῴου διαιρουμένου εἰς λογι-<br>
κὸν καὶ ἄλογον καὶ ἐν τοῖς <br>
λογικοῖς καὶ ἐν τοῖς ἀλόγοις θεωρεῖ-<br>
ται τὸ δίπουν. Ἀναγκαίως οὖν ἐπι-<br>
διαιροῦμεν ἤγουν δευτέραν διαίρεσιν <br>
τοῦ αὐτοῦ πράγματος ποιούμεθα <br>
ἤγουν τοῦ ζῴου καί φαμεν· Τὸ ζῷον <br>
διαιρεῖται εἰς ἄπουν, δίπουν, τετρά-<br>
πουν. <br>
[6.45]&nbsp;&nbsp;&nbsp;&nbsp;&nbsp; Διαιρετικοὶ δὲ τρόποι εἰ-<br>
σὶν ὀκτὼ δι᾿ αἰτίαν τοιαύτην· πᾶν γὰρ <br>
διαιρούμενον ἢ καθ᾿ αὑτὸ διαιρεῖται <br>
ἤγουν κατ᾿ οὐσίαν ἢ κατὰ συμβεβη-<br>
κός. Καὶ εἰ μὲν καθ᾿ αὑτὸ ἢ ὡς πρᾶγμα <br>
ἢ ὡς φωνή· καὶ εἰ ὡς πρᾶγμα-ἢ ὡς <br>
γένος εἰς εἴδη, ὡς ὅταν διέλῃς τὸ ζῷον <br>
εἰς λογικὸν καὶ ἄλογον, <br>
-ἢ ὡς εἶδος εἰς ἄτομα, ὡς ὁ ἄν-<br>
θρωπος εἰς Πέτρον καὶ <br>
Παῦλον καὶ τοὺς λοιποὺς κατὰ μέ-<br>
ρος ἀνθρώπους, -ἢ ὡς ὅλον εἰς μέ-<br>
ρη· καὶ τοῦτο διχῶς, ἢ εἰς ὁμοιομερῆ <br>
ἢ εἰς ἀνομοιομερῆ. Καὶ ὁμοιομερὲς <br>
μέν ἐστιν, ὅταν τὰ τμήματα <br>
καὶ τὸ ὄνομα καὶ τὸν ὅρον <br>
τοῦ τε ὅλου καὶ ἀλλήλων δέχωνται, <br>
οἷον ἡ σὰρξ διαιρεῖται εἰς πολλὰς <br>
σάρκας, καὶ ἕκαστον μέρος τῆς σαρκὸς <br>
σὰρξ λέγεται καὶ τὸν ὁρισμὸν τῆς <br>
σαρκὸς ἐπιδέχεται. Ἀνομοιομερὲς δέ <br>
ἐστι τὸ ἀνάπαλιν, ὅταν τὸ τμηθὲν μὴ <br>
ἐπιδέξηται μήτε τὸ ὄνομα μήτε τὸν <br>
ὁρισμὸν μήτε τοῦ ὅλου <br>
μήτε ἀλλήλων, ὡς ἵνα διέλῃς τὸν <br>
Σωκράτην εἰς χεῖρας καὶ πόδας καὶ <br>
κεφαλήν· οὔτε γὰρ <br>
ὁ τμηθεὶς ποῦς ἀπὸ Σωκράτους Σωκρά-<br>
της λέγεται ἢ κεφαλὴ οὔτε τὸν ὁρισ-<br>
μὸν Σωκράτους ἢ τῆς κεφαλῆς ἐπι-<br>
δέχεται. -ἢ ὡς ὁμώνυμος φωνὴ εἰς <br>
διάφορα σημαινόμενα, καὶ οὕτω πάλιν <br>
[6.77]&nbsp;&nbsp; διχῶς· ἢ γὰρ ὅλον τι σημαίνεται <br>
ὑπὸ τῆς φωνῆς ἢ μέρος. Καὶ ὅλον <br>
μὲν ὡς ἡ κύων φωνή· φέρεται γὰρ κα-<br>
τά τε χερσαίου κυνὸς καὶ ἀστρῴου <br>
καὶ θαλασσίου, ἅπερ ὅλον τί εἰσι <br>
καὶ οὐ μέρος ζῴου· ὡς δὲ μέρος, ὅτε <br>
τὸ τῆς γλώσσης ὄνομα φέρεται κατὰ <br>
τοῦ ἄκρου τοῦ ὑποδήματος καὶ <br>
τοῦ αὐλοῦ καὶ τοῦ γευστικοῦ μο-<br>
ρίου τῶν ζῴων, ἅτινα μέρη εἰσὶ καὶ <br>
οὐχὶ ὅλα. Καὶ οὕτω μὲν καθ᾿ αὑτὸ δι-<br>
αιρεῖται τὸ διαιρούμενον. Κατὰ συμ-<br>
βεβηκὸς δέ-ἢ ὡς οὐσία εἰς συμβε-<br>
βηκότα, ὡς ὅταν εἴπω· Τῶν ἀνθρώπων <br>
οἱ μέν εἰσι λευκοὶ οἱ δὲ μέλανες· <br>
ἄνθρωποι μὲν γὰρ οὐσία, λευκότης δὲ <br>
καὶ μελανία συμβεβηκότα. -ἢ ὡς <br>
συμβεβηκὸς εἰς οὐσίας, ὡς ὅταν εἴ-<br>
πω· Τῶν λευκῶν τὰ μὲν ἔμψυχα τὰ δὲ <br>
ἄψυχα· λευκὸν μὲν γὰρ συμβεβηκός, <br>
ἔμψυχον δὲ καὶ ἄψυχον οὐσίαι. -ἢ <br>
ὡς συμβεβηκὸς εἰς συμβεβηκότα, ὡς <br>
ὅταν εἴπω· Τῶν ψυχρῶν τὰ μὲν λευκὰ <br>
καὶ ξηρὰ τὰ δὲ μελανὰ καὶ ὑγρά· τό <br>
τε γὰρ ψυχρὸν καὶ τὸ λευκὸν καὶ τὸ <br>
μελανὸν καὶ τὸ ὑγρὸν καὶ τὸ ξηρόν, <br>
ἅπαντα συμβεβηκότα. -Ἔστι δὲ καὶ <br>
ἕτερος τρόπος ὡς τὰ ἀφ᾿ ἑνὸς καὶ πρὸς <br>
ἕν. Ἀφ᾿ ἑνὸς μὲν ἀπὸ τῆς ἰατρικῆς <br>
ἰατρικὸν βιβλίον, ἰατρικὸν ἐργαλεῖον· <br>
ἀπὸ γὰρ ἑνός, τῆς ἰατρικῆς, ὠνομάσθη-<br>
σαν ἰατρικά. Πρὸς ἓν δὲ ὑγιεινὸν <br>
φάρμακον, ὑγιεινὸν βρῶμα· πρὸς ἓν <br>
γὰρ βλέπουσι, τὴν ὑγίειαν. Τῶν δὲ <br>
ἀφ᾿ ἑνὸς τὰ μὲν ἔκ τινος αἰτίου λέγε-<br>
ται, ὡς ἡ εἰκὼν τοῦ ἀνθρώπου ἐξ ἀλη-<br>
θινοῦ αἰτίου τοῦ ἀνθρώπου λέγεται, <br>
τὰ δὲ ὡς ἀπό τινος ἐξῃρημένου ὡς ἰα-<br>
τρικὸν σμιλίον καὶ τὰ τοιαῦτα. <br>
&nbsp;&nbsp; Καὶ αὕτη μέν ἐστιν ἡ καθόλου δι-<br>
αίρεσις, καθ᾿ ἣν διαιρεῖται πᾶν διαι-<br>
ρούμενον, ἢ ὡς γένος εἰς εἴδη ἢ ὡς <br>
εἶδος εἰς ἄτομα ἢ ὡς ὅλον εἰς μέρη ἢ <br>
ὡς ὁμώνυμος φωνὴ εἰς διάφορα σημαι-<br>
νόμενα ἢ ὡς οὐσία εἰς συμβεβηκότα ἢ <br>
ὡς συμβεβηκὸς εἰς οὐσίας ἢ ὡς συμβε-<br>
βηκὸς εἰς συμβεβηκότα ἢ ὡς τὰ ἀφ᾿ <br>
ἑνὸς καὶ πρὸς ἕν. <br>
&nbsp;&nbsp; Τινὲς δὲ ἀπαγορεύουσι τὴν ἀπὸ εἴ-<br>
δους εἰς ἄτομα διαίρεσιν μᾶλλον ἀπ-<br>
αρίθμησιν φάσκοντες· πᾶσα γὰρ διαί-<br>
ρεσις εἰς δύο ἢ τρία ἢ σπανίως πάνυ <br>
εἰς τέσσαρα γίνεται. Τὸ δὲ εἶδος εἰς <br>
ἄπειρα τῷ πλήθει διαιρεῖται· ἄπειροι <br>
γὰρ τῷ πλήθει οἱ κατὰ μέρος ἄνθρω-<br>
ποι. <br>
[6.135]&nbsp;&nbsp;&nbsp;&nbsp;&nbsp; Δεῖ δὲ γινώσκειν, ὡς οὐδὲ ἑνὶ <br>
τρόπῳ τῆς διαιρέσεως θεωρεῖται ἐν <br>
τοῖς τμήμασι τὸ φύσει πρότερον καὶ <br>
ὕστερον οὐδὲ τὸ μᾶλλον καὶ ἧττον. <br>
&nbsp;&nbsp; Ἐν δὲ τοῖς ὡς ἀφ᾿ ἑνὸς καὶ πρὸς <br>
ἓν διαιρουμένοις καὶ τὸ φύσει πρό-<br>
τερον καὶ ὕστερον θεωρεῖται καὶ τὸ <br>
μᾶλλον καὶ ἧττον καὶ ἐξ οὗ ἡ ὀνομα-<br>
σία. <br>
[7]&nbsp;&nbsp; <b>Περὶ τοῦ φύσει προτέρου.</b> <br>
[7.2]&nbsp;&nbsp;&nbsp;&nbsp;&nbsp; Φύσει οὖν πρότερόν ἐστι τὸ συνεισφερόμενον καὶ 
μὴ <br>
συνεισφέρον καὶ συναναιροῦν καὶ μὴ συναναιρούμενον, <br>
οἷον τὸ ζῷον φύσει πρότερόν ἐστι τοῦ ἀνθρώπου. Ἀναι-<br>
ρουμένου γὰρ καὶ μὴ ὄντος ζῴου ἐξ ἀνάγκης οὐδὲ ἄνθρω-<br>
πος ἔσται· ζῷον γάρ ἐστιν ὁ ἄνθρωπος. Ἀνθρώπου δὲ <br>
ἀναιρουμένου καὶ μὴ ὄντος δυνατὸν εἶναι ζῷον· ἔσται <br>
γὰρ ἵππος, κύων καὶ τὰ τοιαῦτα, ἅτινά εἰσι ζῷα. Πάλιν <br>
εἰσφερομένου ἀνθρώπου πάντως καὶ ζῷον εἰσφέρεται· <br>
ζῷον γάρ ἐστιν ὁ ἄνθρωπος. Ζῴου δὲ εἰσφερομένου οὐ <br>
πάντως εἰσφέρεται ἄνθρωπος ἀλλ᾿ ἢ ἵππος ἢ <br>
κύων ἤ τι τῶν τοιούτων. Οὔτε <br>
οὖν ὁ Πέτρος ἐστὶ φύσει πρότερος τοῦ Παύλου οὔτε τὸ <br>
λογικὸν ζῷον τοῦ ἀλόγου. Πέτρου γὰρ ἀναιρουμέ-<br>
νου καὶ μὴ ὄντος ἔσται Παῦλος· καὶ Παύλου εἰσφερομέ-<br>
νου οὐ συνεισφέρεται Πέτρος, οὔτε Πέτρου εἰσφερο-<br>
μένου συνεισφέρεται Παῦλος, καὶ οὔτε Πέτρος ἐστὶ <br>
μᾶλλον ἤγουν πλέον τοῦ Παύλου ἄνθρωπος ἢ ζῷον οὔτε <br>
Παῦλος τοῦ Πέτρου μᾶλλον. Εὑρίσκεται δὲ φάρμακον <br>
ὑγιεινότερον φαρμάκου καὶ βιβλίον ἰατρικώτερον βιβλίου <br>
ἄλλου. <br>
[8]&nbsp;&nbsp; <b>Περὶ ὁρισμοῦ.</b> <br>
[8.2]&nbsp;&nbsp;&nbsp;&nbsp;&nbsp; Ὁρισμός ἐστι λόγος σύντομος δηλωτικὸς τῆς φύσεως
<br>
τοῦ ὑποκειμένου πράγματος τουτέστιν ὁ λόγος ὁ δι᾿ <br>
ὀλίγου σημαίνων τὴν φύσιν τοῦ ὑποκειμένου πράγματος, <br>
οἷον ἄνθρωπός ἐστι ζῷον λογικόν, θνητόν, νοῦ καὶ ἐπι-<br>
στήμης δεκτικόν. Πολλοὶ μὲν γὰρ ἐξέθεντο περὶ φύσεως <br>
ἀνθρώπου λόγους κατεπεκτάδην ἤγουν ἐκτεταμένους καὶ <br>
μεγάλους, ἀλλ᾿ οὔκ εἰσιν ὁρισμοί, διότι οὔκ εἰσι σύντομοι. <br>
Εἰσὶ δὲ καὶ σύντομοι λόγοι ὡς τὰ ἀποφθέγματα, ἀλλ᾿ <br>
ἐπειδὴ οὐ δηλοῦσι φύσιν πράγματος, οὔκ εἰσιν ὁρισμοί. <br>
Καὶ τὸ ὄνομα δὲ πολλάκις δηλοῖ τὴν φύσιν τοῦ ὑποκει-<br>
μένου πράγματος, ἀλλ᾿ οὐκ ἔστιν ὁρισμός· τὸ μὲν γὰρ <br>
ὄνομα μία λέξις ἐστίν, ὁ δὲ ὁρισμὸς λόγος. Λόγος δὲ <br>
ἐκ δύο τὸ ἐλάχιστον σύγκειται λέξεων. Ἔστιν οὖν ὁ μὲν <br>
ὅρος ὄνομα ἐξηπλωμένον, ὄνομα δὲ ὅρος κατὰ σύνοψιν. <br>
&nbsp;&nbsp; Συνίσταται δὲ ὁ ὁρισμὸς ἐκ γένους καὶ συστατικῶν <br>
διαφορῶν ἤγουν οὐσιωδῶν, ὡς ἐπὶ τοῦ ὅρου τοῦ ζῴου· <br>
ζῷον γάρ ἐστιν οὐσία ἔμψυχος αἰσθητική. Ἰδοὺ ἡ μὲν <br>
οὐσία γένος ἐστί, τὸ δὲ ἔμψυχον καὶ αἰσθητικὸν συστα- <br>
τικαὶ διαφοραί. Λαμβάνεται δὲ καὶ ἐξ ὕλης καὶ εἴδους, οἷον <br>
ἀνδριάς ἐστιν ἐκ χαλκοῦ πεποιημένος, ἀνδρὸς εἶδος σημαί-<br>
νων· ὁ μὲν οὖν χαλκὸς ὕλη ἐστί, τὸ δὲ τοῦ ἀνδρὸς εἶδος εἶδος. <br>
Ἀναλογεῖ δὲ ἡ μὲν ὕλη τῷ γένει, τὸ δὲ εἶδος τῇ διαφορᾷ. <br>
Λαμβάνεται δὲ καὶ ἐξ ὑποκειμένου καὶ τέλους, οἷον ἰατρική <br>
ἐστι τέχνη περὶ ἀνθρώπεια σώματα καταγινομένη <br>
ὑγιείας περιποιητική. Ἰδοὺ ὑποκείμενά εἰσι τῇ ἰατρικῇ τὰ <br>
ἀνθρώπεια σώματα, τέλος δὲ αὐτῆς ἡ ὑγίεια. <br>
&nbsp;&nbsp; Ἡ δὲ ὑπογραφὴ ἐκ τῶν ἐπουσιωδῶν σύγκειται ἤγουν <br>
ἰδίων καὶ συμβεβηκότων, οἷον ἄνθρωπός ἐστι γελαστικόν, <br>
ὀρθοπεριπατητικόν, πλατυώνυχον· ταῦτα γὰρ ὅλα <br>
ἐπουσιώδη εἰσί. Διὸ καὶ ὑπογραφὴ λέγεται, ὡς οἷον <br>
σκιάζουσα καὶ οὐ τὴν οὐσιώδη ὕπαρξιν τοῦ ὑποκειμένου <br>
δηλοῦσα ἀλλὰ τὰ παρεπόμενα. Ὁ δὲ ὑπογραφικὸς ὁρισ-<br>
μὸς μικτός ἐστιν ἐξ οὐσιωδῶν καὶ ἐπουσιωδῶν, οἷον <br>
ἄνθρωπός ἐστι ζῷον λογικόν, ὀρθοπεριπατητικόν, πλα-<br>
τυώνυχον. <br>
&nbsp;&nbsp; Εἴρηται δὲ ὁρισμὸς ἀπὸ μεταφορᾶς τῶν τῆς γῆς ὁροθε-<br>
σίων· ὥσπερ γὰρ τὸ ὁροθέσιον χωρίζει τὸ ἴδιον ἑκάστου <br>
ἀπὸ τοῦ ἀλλοτρίου, οὕτω καὶ ὁ ὁρισμὸς τὴν φύσιν ἑκά-<br>
στου χωρίζει ἀπὸ τῆς τοῦ ἑτέρου φύσεως. <br>
&nbsp;&nbsp; Ὑγίεια δὲ ὁρισμοῦ ἐστι τὸ μὴ ἐλλείπειν μήτε πλεονά-<br>
ζειν ταῖς λέξεσι, κακία δὲ τό τε ἐλλείπειν καὶ τὸ πλεονά-<br>
ζειν ταῖς λέξεσι. Τέλειος δὲ ὁρισμός ἐστιν ὁ ἀντιστρέφων <br>
πρὸς τὸ ὁριστόν, ἀτελὴς δὲ ὁ μὴ ἀντιστρέφων. Οὔτε οὖν <br>
ὁ ἐλλείπων ταῖς λέξεσιν ἀντιστρέφει οὔτε ὁ πλεονάζων. <br>
Ὅτε μὲν γὰρ πλεονάσει ταῖς λέξεσι, λείπει τοῖς πράγμα-<br>
σιν· ὅτε δὲ λείψει ταῖς λέξεσι, πλεονάζει τοῖς πράγμασιν. <br>
Ὥστε λέγειν· θαυμαστὸν ἐφεῦρεν ἡ φύσις μηχάνημα, <br>
ἔνδειαν πλουτοῦσαν καὶ πλοῦτον ὑποκρινόμενον ἔνδειαν. <br>
Οἷον ὁ τέλειος ὁρισμὸς τοῦ ἀνθρώπου ‘ζῷον λογικὸν <br>
θνητόν’. Ἰδοὺ ἀντιστρέφει· πᾶν γὰρ ζῷον λογικὸν θνη-<br>
τὸν ἄνθρωπός ἐστι, καὶ πᾶς ἄνθρωπος ζῷόν ἐστι λογικὸν <br>
θνητόν. Ἐὰν οὖν λείψῃ μιᾷ λέξει, πλεονάζει τοῖς πρά-<br>
γμασιν, οἷον ζῷον λογικόν. Ἰδοὺ ἔλειψε τῇ λέξει, οὐ γὰρ <br>
εἶπον ‘θνητόν’, καὶ ἐπλεόνασε τοῖς πράγμασιν, οὐ γὰρ <br>
μόνος ἄνθρωπος ζῷον λογικὸν ἀλλὰ καὶ ἄγγελος, <br>
καὶ οὐκ ἀντιστρέφει. Ἐὰν δὲ εἴπω ‘ζῷον λογικόν, θνη-<br>
τόν, γραμματικόν’, πάλιν οὐκ ἀντιστρέφει· ἐπλεόνασε <br>
γὰρ τῇ λέξει διὰ τοῦ εἰπεῖν ‘γραμματικόν’, ἔλειψε δὲ τοῖς <br>
πράγμασιν. Οὐ πάντα γὰρ ἄνθρωπον ὡρίσατο, ἀλλ᾿ ἦ <br>
μόνον τοὺς γραμματικούς. Πᾶν μὲν γὰρ ζῷον λογικόν, <br>
θνητόν, γραμματικὸν ἄνθρωπός ἐστιν, οὐ πᾶς δὲ ἄνθρω-<br>
πος ζῷον λογικόν, θνητόν, γραμματικόν ἐστιν· οὐ γὰρ <br>
πᾶς ἄνθρωπος γραμματικός ἐστι. <br>
&nbsp;&nbsp; Τέλειοι οὖν ὁρισμοί εἰσιν οἱ ἀντιστρέφοντες πρὸς τὸ <br>
[8.66]&nbsp;&nbsp; ὁριστόν. Ἀλλ᾿ ἐπεὶ καὶ τὸ ἴδιον ἀντιστρέφει πρὸς τὸ <br>
οὗ ἐστιν ἴδιον-εἴ τι γὰρ ἄνθρωπος, τοῦτο γελαστικόν, <br>
καὶ εἴ τι γελαστικόν, τοῦτο ἄνθρωπος-, δεῖ ἡμᾶς <br>
προσδιορισαμένους εἰπεῖν, ὅτι τέλειοι ὁρισμοί εἰσιν οἱ <br>
ἐκ γένους καὶ συστατικῶν διαφορῶν παραλαμβανόμενοι <br>
καὶ μήτε ἐλλείποντες τῇ λέξει μήτε πλεονάζοντες καὶ <br>
ἀντιστρέφοντες πρὸς τὸ ὁριστόν. Ὡσαύτως δὲ καὶ οἱ <br>
λαμβανόμενοι ἐκ τοῦ συναμφοτέρου, τοῦ τε ὑποκειμένου <br>
καὶ τοῦ τέλους, τέλειοί εἰσι, καὶ οἱ ἐκ τοῦ συναμφοτέρου, <br>
τῆς τε ὕλης καὶ τοῦ εἴδους, ἔστι δὲ ὅτε καὶ οἱ ἐκ μόνου τοῦ <br>
ὑποκειμένου, ὅταν τὸ ὑποκείμενον ἐκεῖνο οὐχ ὑπόκειται <br>
ἑτέρᾳ τέχνῃ ὡς ἡ ὕελος τῇ ὑελοψικῇ, καὶ ἐκ τοῦ τέλους <br>
μόνου, ὅταν τὸ τέλος ἐκεῖνο οὐ δύναται τέλος εἶναι ἑτέρας <br>
τέχνης ὡς ἐπὶ τῆς ναυπηγικῆς. Ὥστε ἐκ πάντων τού-<br>
των δεῖ γνῶναι, ὅτι τελειότης ἐστὶν ὅρου τὸ ἀντιστρέφειν. <br>
&nbsp;&nbsp; Διαφέρει δὲ ὁρισμὸς ὅρου τῷ καθολικωτέρῳ καὶ μερι-<br>
κωτέρῳ· ὁ γὰρ ὅρος καθολικώτερός ἐστι τοῦ ὁρισμοῦ. <br>
Ὁ μὲν γὰρ ὅρος δηλοῖ τὸ ὁροθέσιον, δηλοῖ δὲ καὶ <br>
τὴν ἀπόφασιν, ὥς φαμεν ‘ὥρισεν ὁ βασιλεύς’, δηλοῖ καί, <br>
εἰς ὃν ἀναλύεται ἡ πρότασις, ὡς ἐν τοῖς ἑξῆς σὺν θεῷ <br>
μαθησόμεθα, δηλοῖ δὲ καὶ τὸν ὁρισμόν. Ὁ δὲ ὁρισμὸς <br>
μόνον δηλοῖ τὸν λόγον τὸν σύντομον, τὸν δηλωτικὸν τῆς <br>
φύσεως τοῦ ὑποκειμένου πράγματος. <br>
&nbsp;&nbsp; Δεῖ δὲ γινώσκειν, ὅτι ἐπὶ τῆς οὐσίας μόνης λαμβάνεται <br>
ὁρισμὸς καὶ τῶν εἰδῶν αὐτῆς. Οὔτε δὲ ἀτόμου οὔτε <br>
συμβεβηκότων δυνάμεθα ποιήσασθαι ὁρισμὸν ἀλλ᾿ ὑπο-<br>
γραφήν, διὰ τὸ τὸν ὁρισμὸν ἐκ γένους καὶ συστατικῶν δια-<br>
φορῶν συγκεῖσθαι, τὴν δὲ ὑπογραφὴν ἐξ ἐπουσιωδῶν. <br>
[9]&nbsp;&nbsp; <b>Περὶ γένους.</b> <br>
[9.2]&nbsp;&nbsp;&nbsp;&nbsp;&nbsp; Ἰστέον, ὡς ἐπὶ τῶν ὁμωνύμων τρία δεῖ ζητεῖν. 
Ἐάν <br>
ἐστι τῶν ὁμωνύμων, καὶ πόσα σημαίνει καὶ περὶ ποίου <br>
αὐτῶν ἐστιν ὁ λόγος. Δεῖ οὖν πρότερον εἰπεῖν, τί ἐστιν <br>
ὁμώνυμον. Ὁμώνυμα οὖν εἰσιν, ὅταν δύο ἢ καὶ πλείονα <br>
ἓν ἔχουσιν ὄνομα, ἕκαστον δὲ αὐτῶν ἄλλο τι σημαίνει <br>
καὶ ἄλλης οὐσίας ἐστὶν ἤγουν ἕτερον ὁρισμὸν δέχεται, ὡς <br>
καὶ νῦν ἐπὶ τοῦ γένους· τὸ γὰρ γένος τῶν ὁμωνύμων <br>
ἐστί. Λέγεται γὰρ γένος πρῶτον μὲν τὸ ἀπὸ τῆς πατρίδος <br>
καὶ τοῦ τεκόντος, καὶ ἕκαστον αὐτῶν διχῶς· ἢ προσεχῶς <br>
ἢ πόῤῥω. Ἀπὸ μὲν τῆς προσεχοῦς πατρίδος, ὡς λέγεταί <br>
τις Ἱεροσολυμίτης, ἀπὸ δὲ τῆς πόῤῥω Παλαιστινός. <br>
Ὁμοίως ἀπὸ τοῦ προσεχοῦς τεκόντος, ὡς ὅταν ὁ Ἀχιλ-<br>
λεὺς υἱὸς ὢν τοῦ Πηλέως λέγεται Πηλεΐδης, ἀπὸ δὲ τοῦ <br>
πόῤῥω, ὡς ὅταν ὁ αὐτὸς Ἀχιλλεὺς ἀπὸ τοῦ πάππου <br>
αὐτοῦ Αἰακοῦ Αἰακίδης· οὗτος γὰρ ἦν τοῦ Πηλέως <br>
πατήρ. Λέγεται πάλιν γένος ἡ ἑνὸς πρὸς πολλοὺς τοὺς ἐξ <br>
αὐτοῦ σχέσις, ὡς ὅταν πάντες οἱ ἔχοντες τὸ καταγώγιον <br>
ἐξ Ἰσραὴλ λέγονται Ἰσραηλῖται. Περὶ μὲν οὖν τῶν <br>
προειρημένων γενῶν οὐκ ἔστι λόγος τοῖς φιλοσόφοις. <br>
Λέγεται πάλιν γένος, ᾧ ὑποτάσσεται τὸ εἶδος, οἷον ὑπὸ <br>
τὸ ζῷόν ἐστιν ἄνθρωπος, ἵππος καὶ ἕτερα εἴδη· τὸ οὖν <br>
ζῷον γένος ἐστί. Περὶ τούτου τοῦ γένους παρὰ τοῖς <br>
φιλοσόφοις ὁ λόγος. Γένος οὖν ἐστι τὸ κατὰ πλειόνων καὶ <br>
διαφερόντων τῷ εἴδει ἐν τῷ τί ἐστι κατηγορούμενον, <br>
ὥσπερ τὸ ζῷον γένος ὂν κατηγορεῖται ἀνθρώπου καὶ <br>
ἵππου καὶ βοὸς καὶ ἄλλων πλειόνων ἐν τῷ τί ἐστιν, <br>
ἅτινα τῷ εἴδει διαφέρουσιν ἀλλήλων· ἕτερον γὰρ εἶδος <br>
ἀνθρώπου καὶ ἄλλο ἵππου καὶ ἄλλο βοός. Ἐν τῷ τί δέ <br>
ἐστι κατηγορεῖται. Ἐρωτώμενοι γὰρ ‘τί ἐστιν ἄνθρω-<br>
πος’, φαμὲν ‘ζῷον’. Ὁμοίως καὶ ἵππος· ἐρωτώμενοι <br>
‘τί ἐστιν’, λέγομεν‘ ζῷον’. Ὥστε γένος ἐστίν, ᾧ ὑπό-<br>
κειται τὸ εἶδος. Τὸ γὰρ γένος εἰς εἴδη διαιρεῖται καὶ <br>
καθολικώτερον τοῦ εἴδους ἐστὶ καὶ περιέχει τὰ εἴδη καὶ <br>
ἐπάνω αὐτῶν ἐστιν. <br>
&nbsp;&nbsp; Χρὴ γὰρ γινώσκειν, ὡς ἐπάνω λέγεται τὸ καθολικώτε-<br>
ρον, ὑποκάτω δὲ καὶ ὑποκείμενον πρὸς κατηγορίαν τὸ μερι-<br>
κώτερον. Ἔστι γὰρ ὑποκείμενον πρὸς ὕπαρξιν ὡς ἡ <br>
οὐσία, ὑπόκειται γὰρ πρὸς ὕπαρξιν τῷ συμβεβηκότι· <br>
ἐν αὐτῇ γὰρ ὑφίσταται τὸ συμβεβηκός. Καὶ ἔστιν ὑπο-<br>
κείμενον πρὸς κατηγορίαν τὸ μερικόν· κατηγορεῖται γὰρ <br>
τὸ μὲν γένος τοῦ εἴδους καὶ τὸ εἶδος τῶν ἀτόμων. Δῆλον <br>
δὲ ὡς καθολικώτερόν ἐστι τὸ γένος τοῦ εἴδους καὶ τὸ <br>
εἶδος τῶν ἀτόμων, περὶ ὧν ἀκριβέστερον ἐν τοῖς ἑξῆς <br>
σὺν θεῷ μαθησόμεθα. Νῦν δὲ εἰπόντες περὶ τοῦ γένους <br>
εἴπωμεν καὶ περὶ τοῦ εἴδους. <br>
[10]&nbsp;&nbsp; <b>Περὶ εἴδους.</b> <br>
[10.4]&nbsp;&nbsp;&nbsp;&nbsp;&nbsp; Καὶ τὸ εἶδος δὲ τῶν ὁμωνύμων ἐστίν, δισσῶς 
λεγό-<br>
μενον· λέγεται γὰρ εἶδος καὶ ἡ ἑκάστου μορφή, καθ᾿ ὃ <br>
εἴρηται· «Πρῶτον μὲν εἶδος ἄξιον τυραννίδος». Ἔστι <br>
πάλιν εἶδος τὸ οὐσιῶδες τὸ τασσόμενον ὑπὸ τὸ γένος. <br>
Καὶ πάλιν εἶδός ἐστιν, οὗ κατηγορεῖται τὸ γένος ἐν τῷ τί <br>
ἐστι. Καὶ πάλιν εἶδός ἐστι τὸ κατὰ πλειόνων καὶ διαφε-<br>
ρόντων τῷ ἀριθμῷ ἐν τῷ τί ἐστι κατηγορούμενον. Ἀλλ᾿ <br>
αἱ μὲν πρῶται δύο ὑπογραφαὶ κατὰ τὴν σχέσιν μόνον <br>
διαφέρουσιν ὡς ἀνάβασις καὶ κατάβασις καὶ ἁρμόζουσιν <br>
ἐπὶ παντὸς εἴδους. Ἡ δὲ τρίτη καὶ τελευταία ὑπογραφὴ <br>
μόνον ἐπὶ τοῦ εἰδικωτάτου εἴδους τοῦ προσεχῶς ἐπάνω <br>
τῶν ἀτόμων ὄντος, τοῦ περιέχοντος τὰς ὑποστάσεις, <br>
ὡς λέγομεν τὸ εἶδος τοῦ ἀνθρώπου. Εἴπομεν οὖν, ὡς <br>
τὸ γένος τρισσῶς λέγεται· <br>
ἀπὸ τοῦ <br>
τεκόντος <br>
[10.21]&nbsp;&nbsp; καὶ ἀπὸ τῆς πα-<br>
τρίδος <br>
[10.25]&nbsp;&nbsp; καὶ καθ᾿ ἑκάτερον διχῶς <br>
καὶ κατὰ τρίτον τρόπον, <br>
ᾧ ὑποτάσσεται τὸ <br>
εἶδος. <br>
[10.34]&nbsp;&nbsp;&nbsp;&nbsp;&nbsp; Καὶ τὸ εἶδος δὲ δισσῶς λέ-<br>
γεται· ὡς ἡ ἑκάστου μορφὴ καθ᾿ ἕνα <br>
τρόπον, <br>
κατὰ δεύ-<br>
τερον τρόπον, οὗ κατηγορεῖται <br>
τὸ γένος, τὸ καὶ ὑπὸ <br>
τὸ γένος τασσόμενον ὡς ἐξ <br>
αὐτοῦ διαιρούμενον. <br>
Περὶ τούτου τοῦ γένους καὶ τοῦ <br>
εἴδους παρὰ τοῖς φιλοσόφοις ὁ <br>
λόγος. <br>
&nbsp;&nbsp; Ἐπειδὴ δὲ καὶ περὶ γένους διαλεγόμενοι τοῦ εἴδους ἐμνημονεύσαμεν
<br>
εἰπόντες ‘γένος ἐστὶ τὸ διαιρούμενον εἰς εἴδη’, καὶ πάλιν περὶ τοῦ εἴδους <br>
διαλεγόμενοι τοῦ γένους ἐμνημονεύσαμεν εἰπόντες ‘εἶδός ἐστι τὸ ἐκ τοῦ <br>
γένους διαιρούμενον’, χρὴ γινώσκειν, ὅτι ὥσπερ περὶ πατρὸς λέγοντες <br>
ἐξ ἀνάγκης καὶ υἱοῦ μνημονεύομεν-οὗτος γάρ ἐστι πατὴρ ὁ ἔχων <br>
υἱόν-καὶ περὶ υἱοῦ διαλεγόμενοι ἐξ ἀνάγκης καὶ πατρὸς μνημονεύο-<br>
μεν-οὗτος γάρ ἐστιν υἱὸς ὁ ἔχων πατέρα-, οὕτω καὶ ἐνταῦθα ἀδύ-<br>
νατον περὶ τοῦ γένους διαλαβεῖν ἐκτὸς τοῦ εἴδους ἢ περὶ τοῦ εἴδους <br>
ἐκτὸς τοῦ γένους· τὸ γὰρ γένος εἰς εἴδη διαιρεῖται πάντως, καὶ τὸ μὴ <br>
ἔχον εἴδη ἐξ αὐτοῦ διαιρούμενα οὐκ ἔστι γένος. Καὶ τὰ εἴδη ἐκ τοῦ γένους <br>
διαιροῦνται, καὶ τὰ μὴ ἔχοντα γένος οὔκ εἰσιν εἴδη. <br>
&nbsp;&nbsp; Καὶ ὥσπερ ὁ πρῶτος ἄνθρωπος ἤγουν ὁ Ἀδὰμ μὴ ἐσχηκὼς πατέρα οὐ <br>
λέγεται υἱός, λέγεται δὲ πατήρ, ἔσχε γὰρ υἱούς· ὁ δὲ Σὴθ καὶ υἱὸς λέγεται <br>
τοῦ τεκόντος αὐτόν, ἔσχε γὰρ πατέρα τὸν Ἀδάμ, καὶ πατὴρ λέγεται τοῦ <br>
τεχθέντος ἐξ αὐτοῦ, ἐγέννησε γὰρ τὸν Ἐνώς· ὁ δὲ Ἄβελ υἱὸς μὲν λέγεται, <br>
ἔσχε γὰρ πατέρα τὸν Ἀδάμ, πατὴρ δὲ οὐ λέγεται, οὐ γὰρ ἔσχεν υἱόν, - <br>
οὕτω καὶ ἐπὶ τοῦ γένους καὶ τοῦ εἴδους. Τὸ πρῶτον γένος, ὅπερ οὐ <br>
διαιρεῖται ἀπὸ ἑτέρου γένους οὐδὲ ἔχει πρὸ αὐτοῦ γένος, γένος μόνον <br>
ἐστὶ καὶ οὐκ ἔστιν εἶδος καὶ λέγεται γενικώτατον γένος, ὃ καὶ ὁριζόμενοί <br>
φασιν· Γενικώτατον γένος ἐστίν, ὃ γένος ὂν οὐκ ἔστιν εἶδος διὰ τὸ μὴ <br>
ἔχειν ἐπάνω αὐτοῦ γένος. Τὰ δὲ ἐξ αὐτοῦ διαιρούμενα, ἐὰν ἔχωσιν <br>
ὑποκάτω αὐτῶν ἄλλα εἴδη ἐξ αὐτῶν διαιρούμενα, καὶ εἴδη εἰσὶ τῶν πρὸ <br>
αὐτῶν ἤγουν τῶν ἐπάνω, ἐξ ὧν τέμνονται, καὶ γένη τῶν ἐξ αὐτῶν τεμνο-<br>
μένων ἤγουν τῶν ὑποκάτω καὶ λέγονται καὶ γένη καὶ εἴδη ὑπάλληλα. Τὰ δὲ <br>
[10.69]&nbsp;&nbsp; εἴδη τὰ ἔσχατα καὶ κατώτερα τὰ μὴ ἔχοντα ὑποκάτω αὐτῶν ἄλλα
<br>
εἴδη τουτέστι μὴ περιέχοντα εἴδη ἀλ-<br>
λὰ ἄτομα ἤγουν ὑποστάσεις οὐ <br>
λέγονται γένη ἀλλ᾿ εἴδη μόνον· <br>
[10.75]&nbsp;&nbsp; ἀδύνατον γὰρ ῥηθῆναι γένος <br>
τὸ μὴ περιέχον εἴδη. <br>
Λέγεται <br>
οὖν τὸ εἶδος τὸ μὴ περιέχον <br>
εἴδη ἀλλ᾿ ὑποστάσεις εἰδικώτα-<br>
τον εἶδος, διότι εἶδος ὂν οὐκ <br>
ἔστι καὶ γένος, ὥσπερ τὸ γένος <br>
τὸ μὴ ὂν καὶ εἶδος λέγεται γε-<br>
νικώτατον γένος. <br>
&nbsp;&nbsp; Χρὴ δὲ εἰδέναι, ὡς ἐξ ἀνάγ-<br>
κης τὰ εἴδη καὶ τὸ <br>
ὄνομα καὶ τὸν ὁρισμὸν τοῦ γέ-<br>
νους δέ-<br>
χονται καὶ τοῦ γένους τοῦ <br>
γένους αὐτῶν ἕως τοῦ γενικωτά-<br>
του. Ἀλλήλων δὲ τὰ εἴδη οὐ δύ-<br>
νανται τὸν ὁρισμὸν δέξασθαι. <br>
(v. i. 138 s) <br>
[10.94]&nbsp;&nbsp; (v. i. 125-127) <br>
[10.98]&nbsp;&nbsp; Ἵνα οὖν σαφέστερον <br>
ᾖ τὸ λεγόμενον, οὕτως εἴπωμεν· <br>
Ὄν ἐστι πρᾶγμα αὐθύπαρκτον <br>
καὶ μὴ δεόμενον ἑτέρου πρὸς <br>
σύστασιν ἢ τὸ μὴ καθ᾿ ἑαυτὸ δυ-<br>
νάμενον εἶναι ἀλλ᾿ ἐν ἑτέρῳ <br>
ἔχον τὴν ὕπαρξιν. Οὐσία <br>
δέ ἐστι πρᾶγμα αὐθύπαρκτον καὶ <br>
μὴ δεόμενον ἑτέρου πρὸς σύστα-<br>
σιν μόνον. Ἰδοὺ οὐκ ἐδέξατο ἡ <br>
οὐσία ὅλον τὸν ὁρισμὸν τοῦ ὄν-<br>
τος. Ὥστε τὸ ὂν οὐκ ἔστι γένος <br>
τῆς οὐσίας οὔτε ἡ οὐσία εἶδος <br>
τοῦ ὄντος· τὸ γὰρ εἶδος ὅλον <br>
ἀπαραλείπτως τὸν ὁρισμὸν τοῦ <br>
γένους αὐτοῦ δέχεται. Ἀλλ᾿ οὐ-<br>
δὲ τὸ συμβεβηκός ἐστιν εἶδος <br>
τοῦ ὄντος. Οὐδὲ γὰρ δέχεται <br>
ὅλον τὸν ὁρισμὸν αὐτοῦ ἀλλὰ <br>
τὸ ἥμισυ. Συμβεβηκὸς <br>
γάρ ἐστι πρᾶγμα τὸ μὴ καθ᾿ <br>
ἑαυτὸ δυνάμενον εἶναι ἀλλ᾿ ἐν <br>
ἑτέρῳ ἔχον τὴν ὕπαρξιν μόνον. <br>
Ἰδοὺ οὔτε ἡ οὐσία δέχεται ὅλον <br>
τὸν ὁρισμὸν τοῦ ὄντος οὔτε τὸ <br>
συμβεβηκός, ἀλλ᾿ ἡ μὲν οὐσία τὸ <br>
ἥμισυ καὶ τὸ συμβεβηκὸς τὸ ἄλλο <br>
ἥμισυ. Ὥστε εἰ καὶ τέμνεται τὸ <br>
ὂν εἰς οὐσίαν καὶ συμβεβηκός, <br>
ἀλλ᾿ οὐκ ἔστι γένος αὐτῶν. <br>
&nbsp;&nbsp; Ἡ οὐσία δὲ τέμνεται εἰς σῶ-<br>
μα καὶ ἀσώματον. Ἰδοὺ τὸ σῶμα <br>
καὶ τὸ ἀσώματον εἴδη εἰσὶ τῆς <br>
οὐσίας· ἕκαστον γὰρ αὐτῶν καὶ <br>
τὸ ὄνομα καὶ τέλειον τὸν ὅρον <br>
τῆς οὐσίας ἐπιδέχεται. <br>
[10.136]&nbsp;&nbsp;&nbsp;&nbsp;&nbsp; Ὥστε ἡ οὐσία οὐκ <br>
ἔστιν εἶδος μὴ ἔχουσα ἐπάνω <br>
αὐτῆς γένος, ἀλλ᾿ αὐτή ἐστι <br>
πρῶτον καὶ γενικώτατον γένος. <br>
(v. s. 128-131) <br>
[10.144]&nbsp;&nbsp;&nbsp;&nbsp;&nbsp; Πάλιν τὸ σῶμα τέμνεται εἰς ἔμψυχον καὶ ἄψυχον· 
ἰδοὺ πάλιν τὸ σῶμα <br>
εἶδος ὂν τῆς οὐσίας γένος ἐστὶ τοῦ ἐμψύχου καὶ τοῦ ἀψύχου. Τὸ ἔμψυχον <br>
πάλιν διαιρεῖται εἰς αἰσθητικὸν καὶ ἀναίσθητον. Αἰσθητικὸν μὲν οὖν ἐστι <br>
τὸ ζῷον τὸ ζωὴν καὶ αἴσθησιν ἔχον, ἀναίσθητον δὲ τὸ φυτόν· οὐ γὰρ <br>
ἔχει αἴσθησιν. Ἔμψυχον δὲ λέγεται τὸ φυτὸν διὰ τὸ ἔχειν θρεπτικὴν καὶ <br>
αὐξητικὴν καὶ γεννητικὴν δύναμιν. Τὸ ζῷον πάλιν τέμνεται εἰς λογικὸν <br>
καὶ ἄλογον, τὸ λογικὸν εἰς θνητὸν καὶ ἀθάνατον, τὸ θνητὸν εἰς ἄνθρωπον, <br>
ἵππον, βοῦν καὶ τὰ τοιαῦτα, ἅτινα οὐκέτι τέμνεται εἰς ἄλλα εἴδη ἀλλ᾿ <br>
εἰς ἄτομα ἤγουν ὑποστάσεις· διαιρεῖται γὰρ ὁ ἄνθρωπος εἰς Πέτρον, <br>
Παῦλον, Ἰωάννην καὶ τοὺς λοιποὺς κατὰ μέρος ἀνθρώπους, οἵτινες <br>
οὔκ εἰσιν εἴδη ἀλλ᾿ ὑποστάσεις. Τὰ γὰρ εἴδη, ὡς εἴπομεν, οὐ δέχονται <br>
τὸν ὁρισμὸν ἀλλήλων, οἷον τὸ σῶμα οὐ δέχεται τὸν ὁρισμὸν τοῦ ἀσωμά- <br>
του, ὁ ἄνθρωπος οὐ δέχεται τὸν ὁρισμὸν τοῦ ἵππου· ὁ δὲ Πέτρος καὶ <br>
Παῦλος καὶ Ἰωάννης ἕνα ὅρον δέχονται, τὸν τοῦ ἀνθρώπου, ὁμοίως καὶ <br>
οἱ λοιποὶ κατὰ μέρος ἄνθρωποι, ὥστε οὔκ εἰσιν εἴδη τοῦ ἀνθρώπου ἀλλ᾿ <br>
ἄτομα ἤγουν ὑποστάσεις. <br>
&nbsp;&nbsp; Πάλιν τὸ εἶδος τεμνόμενον μεταδίδωσι τοῖς ὑποκάτω αὐτοῦ καὶ τοῦ <br>
ὀνόματος καὶ τοῦ ὅρου. Ὁ δὲ Πέτρος τεμνόμενος εἰς ψυχὴν καὶ σῶμα <br>
οὔτε τῇ ψυχῇ οὔτε τῷ σώματι μεταδίδωσι τοῦ ὀνόματος καὶ τοῦ ὅρου· <br>
οὔτε γὰρ μόνη ἡ ψυχὴ Πέτρος οὔτε μόνον τὸ σῶμα ἀλλὰ τὸ συναμφότερον. <br>
&nbsp;&nbsp; Ἔτι πᾶσα διαίρεσις ἀπὸ γένους εἰς εἴδη γινομένη μέχρι δύο ἢ <br>
τριῶν σπανίως δὲ τεσσάρων φθάνει· ἀδύνατον γὰρ διαιρεθῆναι γένος <br>
εἰς πέντε εἴδη καὶ ἐπάνω. Ὁ δὲ ἄνθρωπος εἰς πάντας τοὺς κατὰ μέρος <br>
ἀνθρώπους διαιρεῖται, οἵτινες ἄπειροί εἰσι τῷ ἀριθμῷ. Διό τινες οὐδέ <br>
φασι λέγεσθαι διαίρεσιν τὴν ἀπὸ εἴδους εἰς ἄτομα ἀλλ᾿ ἀπαρίθμησιν. <br>
Ὅθεν δῆλον, ὅτι οὐκ ἔστιν ὁ Πέτρος καὶ Παῦλος καὶ Ἰωάννης εἴδη ἀλλ᾿ <br>
ἄτομα ἤγουν ὑποστάσεις. Οὔτε ὁ ἄνθρωπος γένος τοῦ Πέτρου καὶ <br>
Παύλου καὶ Ἰωάννου καὶ τῶν λοιπῶν ὑποστάσεων ἀλλ᾿ εἶδος. Διὸ <br>
εἰδικώτατον εἶδός ἐστιν ὁ ἄνθρωπος· <br>
εἶδος γάρ ἐστι τοῦ ἐπάνω ὡς <br>
ὑπ᾿ αὐτοῦ περιεχόμενον καὶ εἶ-<br>
δος τῶν ὑποκάτω ὡς περιέχον <br>
αὐτά. Τό τε γὰρ ὑπὸ γένους πε-<br>
ριεχόμενον εἶδός ἐστι, καὶ τὸ <br>
περιέχον τὰ ἄτομα τουτέστιν <br>
ὑποστάσεις εἶδός ἐστι. Τοῦτο <br>
οὖν ἐστι τὸ εἰδικώτατον εἶδος <br>
τὸ προσεχῶς ἐπάνω τῶν ἀτόμων <br>
ὑπάρχον· ὃ καὶ ὁριζόμενοί φα-<br>
σι· Εἶδός ἐστι τὸ κατὰ πλειό-<br>
νων καὶ διαφερόντων τῷ ἀριθμῷ <br>
ἐν τῷ τί ἐστι κατηγορούμενον. <br>
Ὁμοίως καὶ ὁ ἵππος καὶ ὁ κύων καὶ τὰ τοιαῦτα εἴδη εἰσὶν εἰδικώτατα. <br>
Τὰ δὲ μεταξὺ τοῦ γενικωτάτου γένους καὶ τῶν εἰδικωτάτων εἰδῶν <br>
γένη εἰσὶν ὑπάλληλα καὶ εἴδη, εἴδη μὲν τῶν ἐπάνω γένη δὲ τῶν <br>
ὑποκάτω. <br>
&nbsp;&nbsp; Καὶ αὗταί εἰσιν αἱ οὐσιώδεις καὶ φυσικαὶ διαφοραὶ καὶ ποιότητες,
<br>
αἵτινες λέγονται διαιρετικαὶ καὶ συστατικαί, διαιρετικαὶ μὲν τῶν ἐπάνω <br>
συστατικαὶ δὲ τῶν ὑποκάτω· τὸ γὰρ σῶμα καὶ τὸ ἀσώματον διαιροῦσι <br>
τὴν οὐσίαν, ὁμοίως τὸ ἔμψυχον καὶ τὸ ἄψυχον διαιροῦσι τὸ σῶμα, <br>
ὁμοίως τὸ αἰσθητικὸν καὶ τὸ ἀναίσθητον διαιροῦσι τὸ ἔμψυχον. Αὗται <br>
οὖν συνιστῶσι τὸ ζῷον. Λαμβάνω γὰρ οὐσίαν ἔμψυχον αἰσθητικὴν καὶ <br>
ποιῶ τὸ ζῷον· ζῷον γάρ ἐστιν οὐσία ἔμψυχος αἰσθητική. Λαμβάνω <br>
πάλιν οὐσίαν ἄψυχον ἀναίσθητον καὶ ποιῶ τὸν λίθον. Πάλιν λαμβάνω <br>
οὐσίαν ἔμψυχον ἀναίσθητον καὶ ποιῶ φυτόν. <br>
Πάλιν τὸ λογικὸν καὶ τὸ ἄλο-<br>
γον τὸ ζῷον διαιροῦσι, τὸ θνη-<br>
τὸν καὶ ἀθάνατον διαιροῦσι <br>
τὸ λογικόν, τὸ χερσαῖον καὶ τὸ <br>
ἔνυδρον διαιροῦσι τὸ ἄλογον. <br>
Λαμβάνω τὸ ζῷον γένος ὂν <br>
τούτων καὶ τὸ λογικὸν καὶ τὸ <br>
θνητὸν καὶ συνιστῶ τὸν ἄνθρω-<br>
πον· ἄνθρωπος γάρ ἐστι ζῷον <br>
λογικὸν θνητόν. Καὶ λαμβάνω <br>
τὸ ζῷον καὶ τὸ ἄλογον καὶ τὸ <br>
θνητὸν καὶ τὸ χερσαῖον καὶ <br>
συνιστῶ ἵππον, κύ-<br>
να καὶ τὰ τοιαῦτα. Καὶ λαμβά-<br>
νω τὸ ζῷον καὶ τὸ ἄλογον καὶ <br>
τὸ θνητὸν καὶ τὸ ἔνυδρον καὶ <br>
συνιστῶ ἰχθύν. Διαφοραὶ δὲ λέ-<br>
γονται οὐσιώδεις καὶ φυσικαί, <br>
ὅτι αὗται ποιοῦσι διαφέρειν <br>
εἶδος ἄλλου εἴδους καὶ φύσιν <br>
καὶ οὐσίαν ἑτέρας οὐσίας καὶ <br>
φύσεως. <br>
[11]&nbsp;&nbsp; <b>Περὶ ἀτόμου.</b> <br>
[11.2]&nbsp;&nbsp;&nbsp;&nbsp;&nbsp; Τὸ ἄτομον τετραχῶς λέγεται. Ἄτομον γάρ ἐστι 
τὸ μὴ τεμνόμενον <br>
μηδὲ μεριζόμενον, ὡς ἡ στιγμὴ καὶ τὸ νῦν καὶ ἡ μονάς, ἅτινα καὶ ἄποσα <br>
λέγονται. Ἄτομον λέγεται καὶ τὸ δύστμητον τουτέστι τὸ δυσχερῶς <br>
τεμνόμενον ὡς ὁ ἀδάμας λίθος καὶ τὰ τοιαῦτα. Ἄτομον λέγεται καὶ τὸ <br>
εἶδος, ὅπερ οὐκέτι εἰς ἕτερα εἴδη τέμνεται ἤτοι τὸ εἰδικώτατον εἶδος ὡς <br>
ἄνθρωπος, ἵππος καὶ τὰ τοιαῦτα. Ἄτομον δὲ κυρίως λέγεται, ὅπερ <br>
τέμνεται μέν, οὐ σῴζει δὲ μετὰ τὴν τομὴν τὸ πρῶτον εἶδος, ὥσπερ <br>
Πέτρος τέμνεται εἰς ψυχὴν καὶ σῶμα, ἀλλ᾿ οὔτε ἡ ψυχὴ καθ᾿ αὑτήν <br>
ἐστι τέλειος ἄνθρωπος ἢ Πέτρος τέλειος οὔτε τὸ σῶμα. Περὶ τούτου <br>
τοῦ ἀτόμου παρὰ τοῖς φιλοσόφοις ὁ λόγος, ὅπερ ἐπὶ τῆς οὐσίας δηλοῖ <br>
τὴν ὑπόστασιν. <br>
[12]&nbsp;&nbsp; <b>Περὶ διαφορᾶς.</b> <br>
[12.2]&nbsp;&nbsp;&nbsp;&nbsp;&nbsp; Διαφορὰ καὶ ποιότης καὶ ἰδίωμα κατὰ μὲν τὸ 
ὑποκεί-<br>
μενον ἕν εἰσιν, κατὰ δὲ τὴν ἐνέργειαν ἕτερον καὶ ἕτερον· <br>
ἡ γὰρ λογικότης λέγεται καὶ ποιότης τοῦ ἀνθρώπου <br>
καὶ ἰδίωμα καὶ διαφορά, ἀλλὰ καθ᾿ ἕτερον καὶ ἕτερον <br>
τρόπον. Ὡς μὲν γὰρ ποιοῦσα καὶ οἱονεὶ μορφοῦσα τὴν <br>
[12.7]&nbsp;&nbsp; οὐσίαν λέγεται ποιότης, εἶτα ὡς ἰδία γενομένη ταύτης <br>
τῆς οὐσίας λέγεται ἰδίωμα. Ἐν δὲ τῇ πρὸς τὸ ἄλογον <br>
συγκρίσει, βοῦν τυχὸν ἢ ἡμίονον ἢ κύνα, λέγεται δια-<br>
φορά· ἐν αὐτῇ γὰρ ἄνθρωπος τῶν ἀλόγων διαφέρει. <br>
&nbsp;&nbsp; Αὕτη δὲ τριχῶς λέγεται, κοινῶς τε καὶ ἰδίως καὶ ἰδιαίτατα. Ἀδύνατον
<br>
γὰρ μὴ διαφέρειν ἀλλήλων δύο τινὰ κατά τι. Ἄλλοις οὖν διαφέρει εἶδος <br>
εἴδους, καὶ ἄλλοις ὑπόστασις τῆς ὁμοειδοῦς καὶ ὁμοουσίου ὑποστάσεως <br>
καὶ ἄλλοις ὑπόστασις ἑαυτῆς. Διαφέρει μὲν γὰρ τὸ εἶδος τοῦ ἀνθρώπου <br>
τοῦ εἴδους τοῦ ἵππου κατὰ τὸ λογικὸν καὶ ἄλογον. Καὶ λέγεται τὸ <br>
λογικὸν καὶ ἄλογον οὐσιώδης διαφορά. Ὁμοίως καὶ πάντα, οἷς δια-<br>
φέρει εἶδος εἴδους, φυσικὴ καὶ οὐσιώδης καὶ συστατικὴ διαφορὰ καὶ <br>
ποιότης λέγεται καὶ φυσικὸν ἰδίωμα, ὅπερ παντὶ τῷ εἴδει ἐνυπάρχει <br>
ἀπαραλλάκτως, ἥτις καλεῖται παρὰ τοῖς φιλοσόφοις ἰδιαίτατα διαφορὰ <br>
ὡς οἰκειοτέρα καὶ τῆς φύσεως παραστατική. Πάλιν διαφέρει ἄνθρωπος <br>
ἀνθρώπου ἢ ἵππος ἵππου ἢ κύων κυνός, τουτέστιν ἄτομον ὁμοειδοῦς <br>
ἀτόμου, καθὸ ὁ μέν ἐστι μακρὸς ὁ δὲ κολοβός, ὁ μὲν παλαιὸς ὁ δὲ νέος, ὁ <br>
μὲν σιμὸς ὁ δὲ γρυπός, ὁ μὲν φρόνιμος ὁ ἕτερος μωρός. Ταῦτα πάντα <br>
ἐπουσιώδεις διαφοραὶ καὶ ποιότητες λέγονται, ὅπερ ἐστὶ τὸ συμβεβηκός, <br>
περὶ οὗ ἀκολούθως ἐροῦμεν. <br>
[13]&nbsp;&nbsp; <b>Περὶ συμβεβηκότος.</b> <br>
[13.2]&nbsp;&nbsp;&nbsp;&nbsp;&nbsp; Συμβεβηκός ἐστιν, ὃ γίνεται καὶ ἀπογίνεται 
χωρὶς τῆς τοῦ ὑποκει-<br>
μένου φθορᾶς. Καὶ πάλιν, ὃ ἐνδέχεται τῷ αὐτῷ καὶ εἶναι καὶ μὴ εἶναι· <br>
καὶ γὰρ ἐνδέχεται ἄνθρωπον καὶ λευκὸν εἶναι καὶ μὴ εἶναι λευκόν, ὁμοίως <br>
καὶ μακρὸν καὶ φρόνιμον καὶ σιμόν. <br>
&nbsp;&nbsp; Τοῦτο οὔτε παρὸν σῴζει τὸ εἶδος, οὐ γὰρ λαμβάνεται <br>
εἰς τὸν τοῦ εἴδους ὁρισμόν, οὔτε ἀπὸν φθείρει· κἂν γὰρ <br>
μὴ ᾖ ὁ Αἰθίοψ λευκός, οὐδὲν παραβλαβήσεται πρὸς τὸ <br>
εἶναι ἄνθρωπος. Γίνεται οὖν καὶ ἀπογίνεται καὶ τὴν ὑπο-<br>
κειμένην οὐσίαν οὐ παραβλάπτει. Ἔφημεν γάρ, ὡς ἡ <br>
οὐσία ὑποκείμενον καὶ ὕλη τίς ἐστι τῷ συμβεβηκότι. <br>
&nbsp;&nbsp; Τοῦτο τὸ συμβεβηκὸς διαιρεῖται εἰς δύο, εἰς τὴν κοινῶς λεγομένην
<br>
διαφορὰν καὶ εἰς τὴν ἰδίως διαφοράν. Κοινῶς μὲν οὖν διαφορά ἐστι τὸ <br>
χωριστὸν συμβεβηκός, οἷον κάθηταί τις καὶ ἕτερος ἵσταται· ἐνδέχεται ἐν <br>
τῷ ἀναστῆναι τὸν καθήμενον καὶ καθίσαι τὸν ἱστάμενον χωρισθῆναι τὴν <br>
διαφορὰν αὐτῶν καὶ λαβεῖν ἄλλην ἀντ᾿ ἄλλης. Καὶ ἑαυτοῦ δέ τις λέγεται <br>
διαφέρειν κατὰ τὸ χωριστὸν συμβεβηκός· διαφέρει γὰρ ἑαυτοῦ ἐν τῷ <br>
καθῆσθαι καὶ ἀνίστασθαι, ἐν τῷ νεάζειν καὶ γηρᾶν, ἐν τῷ νοσεῖν καὶ <br>
ὑγιαίνειν καὶ τοῖς τοιούτοις. Ἰδίως δὲ διαφορά ἐστι τὸ ἀχώριστον <br>
συμβεβηκός, οἷόν ἐστί τις σιμός· ἀδύνατον χωρισθῆναι αὐτοῦ τὴν <br>
σιμότητα, ὁμοίως καὶ τὴν γλαυκότητα καὶ τὰ τοιαῦτα. Κατὰ ταῦτα <br>
οὖν τὰ ἀχώριστα συμβεβηκότα ἄτομον ἀτόμου τουτέστιν ὑπόστασις <br>
ὑποστάσεως διαφέρει, αὐτὸς δὲ ἑαυτοῦ οὐδέποτε. Ταῦτα δὲ οὐ συν-<br>
τελοῦσιν εἰς τὸν ὁρισμὸν τῆς φύσεως· ἐνδέχεται γὰρ ἄνθρωπον εἶναι <br>
σιμὸν καὶ μὴ εἶναι. Καὶ ἀπογινομένης τῆς γλαυκότητος οὐδὲν ἧττον ὁ <br>
ἄνθρωπος μένει ἄνθρωπος. <br>
[14]&nbsp;&nbsp; <b>Περὶ ἰδίου.</b> <br>
[14.2]&nbsp;&nbsp;&nbsp;&nbsp;&nbsp; Τὸ ἴδιον τετραχῶς λέγεται. Πρῶτον, ὃ μόνῳ μὲν 
ὑπάρχει τῷ εἴδει, οὐ <br>
παντὶ δέ, ὥσπερ τὸ γεωμετρεῖν τῷ ἀνθρώπῳ· μόνος γὰρ ὁ ἄνθρωπος <br>
γεωμέτρης, ἀλλ᾿ οὐ πᾶς ἄνθρωπος γεωμέτρης. Δεύτερον, ὅπερ παντὶ <br>
μὲν τῷ εἴδει ὑπάρχει, οὐ μόνῳ δέ, ὡς τὸ δίπουν· πᾶς γὰρ ἄνθρωπος <br>
δίπους, οὐ μόνον δὲ ἄνθρωπος δίπους ἀλλὰ καὶ περιστερὰ καὶ τὰ τοιαῦτα. <br>
Τρίτον, ὅπερ παντὶ μὲν καὶ μόνῳ, οὐκ ἀεὶ δέ, ὥσπερ τὸ πολιοῦσθαι <br>
τῷ ἀνθρώπῳ· τοῦτο γὰρ παντὶ μὲν καὶ μόνῳ ἀνθρώπῳ ἁρμόζει, οὐκ ἀεὶ δὲ <br>
ἀλλ᾿ ἐν τῷ γήρᾳ. Τέταρτον, ὅπερ γίνεται τῶν τριῶν τῶν πρώτων <br>
συνερχομένων, τουτέστι παντὶ καὶ μόνῳ καὶ ἀεί, ὅπερ καὶ ἀντιστρέφει, <br>
ὥσπερ τὸ γελαστικὸν τῷ ἀνθρώπῳ καὶ τὸ χρεμετιστικὸν τῷ ἵππῳ <br>
καὶ τὰ τοιαῦτα· μόνος γὰρ ἄνθρωπος ἔχει τὸ γελαστικὸν καὶ πᾶς ἄνθρω-<br>
πος καὶ ἀεί, εἰ καὶ μὴ ἀεὶ κέχρηται αὐτῷ. Εἴ τι γὰρ ἄνθρωπος, πάντως <br>
γελαστικόν, καὶ εἴ τι γελαστικόν, πάντως ἄνθρωπος. Τοῦτό ἐστι τὸ <br>
ἀντιστρέφειν. Περὶ τούτου τοῦ σημαινομένου παρὰ τοῖς φιλοσόφοις ὁ <br>
λόγος. Ὃ καὶ ὑπογράφοντές φαμεν· Ἴδιόν ἐστι, ὃ παντὶ καὶ μόνῳ τῷ <br>
εἴδει καὶ ἀεὶ ὑπάρχει. Τοῦτο δὲ τριχῶς διαιροῦσιν· ἀπὸ τῆς διοργανώ-<br>
σεως τουτέστι διαπλάσεως, ὡς τὸ πλατυώνυχον καὶ τὸ ὀρθοπερι-<br>
πατητικὸν τῷ ἀνθρώπῳ· ἀπὸ τῆς ἐνεργείας, ὡς τῷ πυρὶ τὸ ἀνωτάτω <br>
φέρεσθαι· ἀπὸ τῆς δυνάμεως, ὡς λέγομεν τῷ πυρὶ ὑπάρχειν τὴν θερμαν-<br>
τικὴν δύναμιν ὑπερβάλλουσαν τὰς τῶν ἄλλων σωμάτων θερμότητας. <br>
Λέγεται δὲ τὸ ἴδιον ἐπουσιῶδες. <br>
[15]&nbsp;&nbsp; <b>Περὶ τῶν κατηγορουμένων.</b> <br>
[15.2]&nbsp;&nbsp;&nbsp;&nbsp;&nbsp; Πᾶσα κατηγορία ἢ ἐπὶ πλέον γίνεται ἢ ἐπίσης, 
ἐπ᾿ ἔλαττον δὲ οὐδέ-<br>
ποτε. Καὶ ἐπὶ πλέον μέν, ὅτε τὰ καθολικώτερα κατηγοροῦνται τῶν <br>
μερικωτέρων· καθολικώτερα οὖν εἰσι τὰ ἐπάνω, μερικώτερα δὲ τὰ <br>
ὑποκάτω. Καθολικώτερον μὲν οὖν ἐστι πάντων τὸ ὄν, διὸ πάντων <br>
κατηγορεῖται· καὶ γὰρ καὶ ἡ οὐσία ὂν λέγεται καὶ τὸ συμβεβηκὸς ὂν <br>
λέγεται. Οὐ δυνάμεθα δὲ εἰπεῖν, ὅτι τὸ ὂν οὐσία ἐστίν· οὐ μόνον γὰρ <br>
οὐσία ἐστὶ τὸ ὂν ἀλλὰ καὶ συμβεβηκός. Ὁμοίως καὶ τὰ γένη κατηγοροῦν-<br>
ται τῶν εἰδῶν ὡς καθολικώτερα, τὰ δὲ εἴδη οὐ κατηγοροῦνται τῶν <br>
γενῶν αὐτῶν· τὰ γὰρ εἴδη μερικώτερα τῶν γενῶν εἰσι. Κατηγορεῖται <br>
τοίνυν ἡ οὐσία τοῦ ζῴου καὶ τὸ ζῷον τοῦ ἀνθρώπου· καὶ γὰρ τὸ ζῷον <br>
οὐσία ἐστὶ καὶ ὁ ἄνθρωπος ζῷόν ἐστιν. Οὐκ ἀντιστρέφει δέ· πᾶς μὲν <br>
γὰρ ἄνθρωπος ζῷον, οὐ πᾶν δὲ ζῷον ἄνθρωπος. <br>
&nbsp;&nbsp; Καὶ ὁ ἵππος γὰρ καὶ ὁ κύων ζῷά εἰσιν, ὁμοίως καὶ πᾶν ζῷον οὐσία <br>
ἐστίν, οὐ πᾶσα δὲ οὐσία ζῷόν ἐστιν· καὶ ὁ λίθος γὰρ καὶ τὸ ξύλον <br>
οὐσία ἐστίν, ἅτινα οὔκ εἰσι ζῷα. Ὁμοίως καὶ τὸ εἶδος κατηγορεῖται τῶν <br>
ὑπ᾿ αὐτοῦ περιεχομένων ἀτόμων τουτέστιν ὑποστάσεων ὡς καθολι-<br>
κώτερον. Τὸ δὲ ἄτομον ἤγουν ἡ ὑπόστασις οὐ κατηγορεῖται τοῦ εἴδους· <br>
μερικωτέρα γάρ ἐστι τοῦ εἴδους ἡ ὑπόστασις. Καὶ Πέτρος τοίνυν ἄνθρωπός <br>
ἐστι καὶ Παῦλος ἄνθρωπός ἐστιν, οὐ πᾶς δὲ ἄνθρωπος Πέτρος ἢ Παῦλος· <br>
εἰσὶ γὰρ καὶ ἄλλαι ὑποστάσεις ὑπὸ τὸ εἶδος τοῦ ἀνθρώπου. Καὶ αἱ διαφοραὶ <br>
δὲ κατηγοροῦνται τῶν εἰδῶν, οἷς ἐνυπάρχουσι, καὶ τῶν ἀτόμων αὐτῶν. Κα-<br>
θολικώτεραι γάρ εἰσιν αἱ διαφοραὶ τῶν εἰδῶν· τὸ γὰρ λογικὸν καθολικώτε-<br>
ρόν ἐστι τοῦ εἴδους τοῦ ἀνθρώπου. Καὶ γὰρ πᾶς μὲν ἄνθρωπος λογικός, οὐ <br>
πᾶς δὲ λογικὸς ἄνθρωπος· καὶ ὁ ἄγγελος γὰρ λογικὸς ὢν οὐκ ἔστιν ἄν-<br>
θρωπος. <br>
&nbsp;&nbsp; Καὶ αὕτη μέν ἐστιν ἡ ἐπὶ πλέον κατηγορία· ἡ δὲ ἐπίσης κατηγορία,
<br>
ὅτε ἀντιστρέφει. Κατηγοροῦνται γὰρ τὰ ἴδια τῶν εἰδῶν, ὧν ἐστιν ἴδια, <br>
ἀλλὰ καὶ τὰ εἴδη κατηγοροῦνται τῶν ἰδίων αὐτῶν· πᾶς γὰρ ἄνθρωπος <br>
γελαστικός, καὶ πᾶς γελαστικὸς ἄνθρωπος. Εἰ γὰρ καὶ γελᾶν λέγεται <br>
πίθηκος, οὐ γελᾷ τῇ καρδίᾳ ἀλλὰ τοῖς σχήμασι· μιμητικὸν γὰρ ζῷόν <br>
ἐστιν. Ὥστε ἡ μὲν τῶν γενῶν κατὰ τῶν εἰδῶν κατηγορία καὶ ἡ τῶν <br>
διαφορῶν κατὰ τῶν εἰδῶν καὶ ἡ τῶν εἰδῶν κατὰ τῶν ἀτόμων ἐπὶ πλέον <br>
λέγεται, ἡ δὲ τῶν ἰδίων ἐπίσης. Ταῦτα δὲ τὰ ἐπίσης ἀντιστρέφοντα καὶ <br>
ἀντικατηγορούμενα λέγονται. <br>
[16]&nbsp;&nbsp; <b>Περὶ συνωνύμου καὶ ὁμωνύμου κατηγορίας.</b> <br>
[16.2]&nbsp;&nbsp;&nbsp;&nbsp;&nbsp; Συνώνυμος μὲν κατηγορία ἐστίν, ὅτε καὶ τὸ ὄνομα 
καὶ τὸν ὅρον αὐτοῦ <br>
τοῦ ὀνόματος δέχεται τὸ ὑποκείμενον, οἷον τὸ ζῷον κατηγορεῖται τοῦ <br>
ἀνθρώπου. Καὶ δέχεται ὁ ἄνθρωπος καὶ τὸ ὄνομα καὶ τὸν ὅρον τοῦ <br>
[16.5]&nbsp;&nbsp; ζῴου· ζῷον γάρ ἐστιν οὐσία ἔμψυχος αἰσθητική. Καὶ ὁ ἄνθρωπος 
δὲ <br>
ἐπιδέχεται τὸν ὅρον τοῦτον· καὶ οὐσία γάρ ἐστιν ὁ ἄνθρωπος καὶ <br>
ἔμψυχος καὶ αἰσθητικός. <br>
&nbsp;&nbsp; Ὁμώνυμος δέ ἐστι κατηγορία, ὅτε τὸ μὲν ὄνομα δέχεται, τὸν δὲ <br>
ὅρον οὐδαμῶς, οἷον ἡ εἰκὼν τοῦ ἀνθρώπου τὸ μὲν ὄνομα τοῦ ἀνθρώπου <br>
δέχεται, τὸν δὲ ὅρον τοῦ ἀνθρώπου οὐ δέχεται· ὁ γὰρ ὅρος τοῦ ἀνθρώ-<br>
που ζῷον λογικόν, θνητόν, νοῦ καὶ ἐπιστήμης δεκτικόν. Ἡ δὲ εἰκὼν <br>
οὔτε ζῷόν ἐστιν· οὐ γάρ ἐστιν ἔμψυχος οὔτε λογικὸν οὔτε νοῦ καὶ ἐπι-<br>
στήμης δεκτικόν. <br>
&nbsp;&nbsp; Χρὴ γινώσκειν, ὅτι, ὅσα κατηγορεῖται κατά τινος καθ᾿ ὑποκειμένου
<br>
ἤγουν συνωνύμως, καὶ τοῦ ὑποκειμένου αὐτῷ κατηγορηθήσεται, οἷον <br>
τὸ ζῷον ὡς καθ᾿ ὑποκειμένου κατηγορεῖται τοῦ ἀνθρώπου ἤγουν <br>
συνωνύμως καὶ ὁ ἄνθρωπος τοῦ Πέτρου· ὑκόκειται γὰρ τῷ ἀνθρώπῳ ὁ <br>
Πέτρος. Κατηγορεῖται οὖν καὶ τοῦ Πέτρου τὸ ζῷον· καὶ ὁ Πέτρος γὰρ <br>
ζῷόν ἐστι. <br>
[17]&nbsp;&nbsp; <b>Περὶ ὑποκειμένου.</b> <br>
[17.2]&nbsp;&nbsp;&nbsp;&nbsp;&nbsp; Τὸ ὑποκείμενον δισσῶς λέγεται, τὸ μὲν πρὸς 
ὕπαρξιν, τὸ δὲ πρὸς <br>
κατηγορίαν. Καὶ πρὸς ὕπαρξιν μέν, ὥσπερ ὑπόκειται ἡ οὐσία τοῖς <br>
συμβεβηκόσιν· ἐν αὐτῇ γὰρ ἔχουσι τὸ εἶναι καὶ ἐκτὸς αὐτῆς οὐχ ὑφ-<br>
ίστανται. Τὸ δὲ πρὸς κατηγορίαν ὑποκείμενόν ἐστι τὸ μερικόν· ὑπόκειται <br>
γὰρ τὸ μερικὸν τῷ καθολικωτέρῳ πρὸς κατηγορίαν, ἐπειδὴ τὸ καθολι-<br>
κώτερον κατηγορεῖται τοῦ μερικωτέρου, ὡς τὸ ζῷον κατηγορεῖται τοῦ <br>
ἀνθρώπου. Λέγεται δὲ τὸ μὲν καθόλου καθ᾿ ὑποκειμένου, τὸ δὲ μερι-<br>
κώτερον ὑποκείμενον πρὸς κατηγορίαν. Λέγεται δὲ τὸ συμβεβηκὸς ἐν <br>
ὑποκειμένῳ τῇ οὐσίᾳ, ἡ δὲ οὐσία ὑποκείμενον πρὸς ὕπαρξιν. <br>
[18]&nbsp;&nbsp; <b>Περὶ τῆς ἐν τῷ τί ἐστι <br>
καὶ τῆς ἐν τῷ ποῖόν <br>
τί ἐστι κατηγορίας.</b> <br>
[18.6]&nbsp;&nbsp;&nbsp;&nbsp;&nbsp; Ἐν τῷ τί <br>
μέν ἐστι κατηγορία <br>
ἐστὶν ἡ τῶν γενῶν κατὰ τῶν <br>
εἰδῶν αὐτῶν κατηγορία τουτ-<br>
έστιν ἡ τὸ τί ἐστι τὸ ὑποκεί-<br>
μενον σημαίνουσα καὶ ἡ τῶν <br>
εἰδῶν δὲ κατὰ τῶν ἀτόμων αὐ-<br>
τῶν· ἐρωτώμενοι γὰρ ‘τί ἐστιν <br>
ἄνθρωπος’ λέγομεν ‘ζῷον’ καὶ <br>
ἐρωτώμενοι ‘τί ἐστι Πέτρος’ <br>
λέγομεν ‘ἄνθρωπος’. <br>
[18.22]&nbsp;&nbsp;&nbsp;&nbsp;&nbsp; Ἡ δὲ ἐν τῷ ποῖόν τί ἐστι κατη-<br>
γορία ἐστὶν ἡ τῶν διαφορῶν κατὰ <br>
τῶν εἰδῶν, οἷς ἐνυπάρχουσι, καὶ τῶν <br>
συμβεβηκότων κατὰ τῶν ἀτόμων, οἷς <br>
ἐνυπάρχουσι, τουτέστιν ἡ τὸ ποῖόν <br>
τί ἐστι τὸ ὑποκείμενον σημαίνουσα· <br>
[18.33]&nbsp;&nbsp; ἐρωτώμενοι γὰρ ‘ὁ- <br>
ποῖον ζῷον ὁ ἄνθρωπος’ φαμὲν <br>
‘λογικὸν θνητόν’. Τὸ δὲ λογικὸν <br>
καὶ τὸ θνητὸν διαφοραί εἰσιν <br>
οὐσιώδεις. Πάλιν ἐρωτώμενοι <br>
‘ὁποῖος ἄνθρωπός ἐστιν ὁ Πέ-<br>
τρος’ φαμὲν ‘μακρὸς τυχὸν <br>
ἢ κολοβὸς ἢ σιμὸς ἢ γρυπός’. <br>
&nbsp;&nbsp; Τὸ δὲ διὰ τί ἐστι σημαί-<br>
νει τὸ τέλος ἤγουν τὴν αἰτίαν, <br>
δι᾿ ἣν τὸ ζητούμενον γέγονεν· <br>
ἐρωτώμενοι γὰρ ‘διὰ τί κλίνη’ <br>
φαμὲν ‘διὰ τὴν τῶν ἀνθρώπων <br>
ἀνάπαυσιν’. <br>
[19]&nbsp;&nbsp; <b>Κοινωνίαι καὶ διαφοραὶ τῶν εʹ φωνῶν.</b> <br>
[19.2]&nbsp;&nbsp; Δεῖ γινώσκειν, ὅτι κοινωνοῦσιν αἱ πέντε αὗται φωναὶ <br>
ἀλλήλαις κατὰ τὸ πάσας κατὰ πλειόνων κατηγορεῖσθαι. <br>
Διαφέρουσι δὲ ἀλλήλων, ὅτι τὸ μὲν γένος κατὰ πλειόνων <br>
καὶ διαφερόντων τῷ εἴδει ἐν τῷ τί ἐστι κατηγορεῖται, τὸ <br>
δὲ εἶδος κατὰ πλειόνων καὶ διαφερόντων τῷ ἀριθμῷ ἐν <br>
τῷ τί ἐστι κατηγορεῖται. Ἡ δὲ διαφορὰ καὶ τὸ συμβεβη-<br>
κὸς κατὰ πλειόνων καὶ διαφερόντων τῷ εἴδει ἐν τῷ ποῖόν <br>
τί ἐστι κατηγοροῦνται, τὸ δὲ ἴδιον κατὰ πλειόνων καὶ <br>
διαφερόντων τῷ ἀριθμῷ τουτέστι καθ᾿ ἑνὸς εἴδους καὶ <br>
τῶν ὑπ᾿ αὐτὸ ἀτόμων ἐν τῷ ποῖόν τί ἐστι κατηγορεῖται. <br>
Διαφέρει δὲ ἡ διαφορὰ τοῦ συμβεβηκότος, ὅτι ἡ μὲν <br>
διαφορὰ οὐσιώδης ἐστὶν ἤγουν μέρος τῆς οὐσίας τοῦ <br>
ὑποκειμένου, τὸ δὲ συμβεβηκὸς οὐχ ὡς μέρος τῆς οὐσίας <br>
ἀλλ᾿ ἐπουσιῶδες. <br>
[20]&nbsp;&nbsp; <b>Κοινωνία καὶ διαφορὰ γένους καὶ διαφορᾶς.</b> <br>
[20.2]&nbsp;&nbsp;&nbsp;&nbsp;&nbsp; Κοινὰ δὲ γένους καὶ διαφορᾶς τὸ περιεκτικὰ 
εἶναι τῶν <br>
εἰδῶν ἀμφότερα καὶ τὸ συνωνύμως κατηγορεῖσθαι τῶν <br>
εἰδῶν καὶ τῶν ἀτόμων. Χρὴ δὲ γινώσκειν, ὅτι ὅσα κατη-<br>
γορεῖται κατά τινος ὡς καθ᾿ ὑποκειμένου ἤγουν συνωνύ-<br>
μως, καὶ τοῦ ὑποκειμένου αὐτῷ συνωνύμως κατηγορη-<br>
θήσεται, ὅσα δὲ ὁμωνύμως, οὐδαμῶς. Ἴδια δὲ τοῦ γένους <br>
πρὸς διαφοράν· ὅτι τὸ γένος ἐπὶ πλέον ἐστὶ τῶν ὑπ᾿ <br>
αὐτὸ διαφορῶν καὶ τῶν ἄλλων τριῶν φωνῶν· ὅτι τὸ <br>
γένος περιέχει τὰς διαφορὰς δυνάμει· ὅτι τὸ γένος φύσει <br>
πρότερον τῶν διαφορῶν· ὅτι τὸ γένος ἐν τῷ τί ἐστιν, ἡ <br>
δὲ διαφορὰ ἐν τῷ ποῖόν τί ἐστι κατηγορεῖται· ὅτι τὸ <br>
προσεχὲς γένος ἕν, αἱ δὲ διαφοραὶ πλείους· ὅτι τὸ γένος <br>
ἀναλογεῖ ὕλῃ, μορφῇ δὲ ἡ διαφορά. <br>
[21]&nbsp;&nbsp; <b>Κοινωνία καὶ διαφορὰ γένους καὶ εἴδους.</b> <br>
[21.2]&nbsp;&nbsp;&nbsp;&nbsp;&nbsp; Κοινὰ γένους καὶ εἴδους· τὸ κατὰ πλειόνων ἐν 
τῷ <br>
τί ἐστι κατηγορεῖσθαι· τὸ φύσει πρότερα εἶναι τῶν ὑπ᾿ <br>
αὐτά· τὸ ὅλον τι εἶναι ἀμφότερα. Ἴδια δὲ γένους καὶ <br>
εἴδους· ὅτι τὸ γένος καθολικώτερόν ἐστι τοῦ εἴδους· ὅτι <br>
τὸ εἶδος περιττεύει τοῦ γένους ταῖς διαφοραῖς· ὅτι τὸ <br>
γένος συνωνύμως κατηγορεῖται τοῦ εἴδους, τὸ δὲ εἶδος <br>
οὐκ ἀντιστρέφει· ὅτι οὔτε τὸ γένος εἰδικώτατον οὔτε τὸ <br>
εἶδος γενικώτατον οὔτε τὸ γενικώτατον ἔσται εἶδος <br>
οὔτε τὸ εἰδικώτατον ἔσται γένος. <br>
[22]&nbsp;&nbsp; <b>Κοινωνία καὶ διαφορὰ γένους καὶ ἰδίου.</b> <br>
[22.2]&nbsp;&nbsp;&nbsp;&nbsp;&nbsp; Κοινὰ γένους καὶ ἰδίου· ὅτι ἀμφότερα τοῖς εἴδεσιν
<br>
ἕπονται ἤγουν κατηγοροῦνται· ὅτι ἐπίσης κατηγοροῦν-<br>
ται, ὧν κατηγοροῦνται ἀμφότερα· ὅτι συνωνύμως <br>
κατηγοροῦνται. Διαφορὰ δὲ γένους καὶ ἰδίου· ὅτι φύσει <br>
πρότερον τὸ γένος τοῦ ἰδίου· ὅτι τὸ γένος κατὰ πλειόνων <br>
εἰδῶν κατηγορεῖται, τὸ δὲ ἴδιον ἑνός· ὅτι τὸ μὲν ἴδιον <br>
ἀντιστρέφει πρὸς τὸ εἶδος, τὸ δὲ γένος οὐκέτι· ὅτι τὸ <br>
μὲν ἴδιον μόνῳ τῷ εἴδει ὑπάρχει, τὸ δὲ γένος οὐ μόνῳ. <br>
[23]&nbsp;&nbsp; <b>Κοινωνία καὶ διαφορὰ γένους καὶ συμβεβηκότος.</b> <br>
[23.2]&nbsp;&nbsp;&nbsp;&nbsp;&nbsp; Κοινὸν γένους καὶ συμβεβηκότος τὸ κατὰ πλειόνων
<br>
κατηγορεῖσθαι. Ἴδια δὲ γένους καὶ συμβεβηκότος· ὅτι <br>
τὸ γένος πρότερον ὑπάρχει τῶν εἰδῶν, οἷς ὑπάρχει τὰ <br>
συμβεβηκότα, τὰ δὲ συμβεβηκότα τῶν εἰδῶν ὕστερα· <br>
ὅτι τοῦ μὲν γένους ἐπίσης ἡ μετοχή, τῶν δὲ συμβεβηκότων <br>
οὐκέτι· ὅτι τὸ συμβεβηκὸς προηγουμένως τοῖς ἀτόμοις <br>
ὑπάρχει καὶ τότε τοῖς εἴδεσι, τὸ δὲ γένος ἀνάπαλιν· ὅτι <br>
τὰ γένη ἐν τῷ τί ἐστι κατηγοροῦνται, τὰ δὲ συμβεβηκότα <br>
ἐν τῷ ποῖόν τί ἐστιν ἢ πῶς ἔχον. <br>
[24]&nbsp;&nbsp; <b>Κοινωνία καὶ διαφορὰ διαφορᾶς καὶ εἴδους.</b> <br>
[24.2]&nbsp;&nbsp;&nbsp;&nbsp;&nbsp; Κοινὰ διαφορᾶς καὶ εἴδους· ὅτι ἐπίσης μετέχονται·
<br>
ὅτι ἀεὶ πάρεισιν, οἷς μετέχονται. Ἴδια διαφορᾶς καὶ <br>
εἴδους· ὅτι ἡ μὲν διαφορὰ ἐν τῷ ποῖόν τί ἐστι, τὸ δὲ <br>
εἶδος ἐν τῷ τί ἐστι κατηγορεῖται· ὅτι ἡ διαφορὰ πλείονα <br>
εἴδη περιέχει καὶ τὰ τούτων ἄτομα, τὸ δὲ εἶδος μόνον τὰ <br>
ὑπ᾿ αὐτὸ ἄτομα· ὅτι ἡ διαφορὰ φύσει προτέρα τῶν <br>
εἰδῶν· ὅτι διαφορὰ μετὰ διαφορᾶς συντίθεται, εἶδος δὲ <br>
μετὰ εἴδους οὐδαμῶς. <br>
[25]&nbsp;&nbsp; <b>Κοινωνία καὶ διαφορὰ διαφορᾶς καὶ ἰδίου.</b> <br>
[25.2]&nbsp;&nbsp;&nbsp;&nbsp;&nbsp; Κοινὰ διαφορᾶς καὶ ἰδίου· τὸ ἐπίσης κατηγορεῖσθαι
<br>
πᾶσι τοῖς μετέχουσι· τὸ ἀεὶ καὶ παντὶ τῷ εἴδει παρεῖναι. <br>
Ἴδια διαφορᾶς καὶ ἰδίου· ὅτι ἡ μὲν διαφορὰ πολλὰ εἴδη <br>
περιέχει, τὸ δὲ ἴδιον ἓν μόνον· ὅτι ἡ διαφορὰ οὐκ ἀντι-<br>
στρέφει πρὸς τὸ εἶδος, τὸ δὲ ἴδιον ἀντιστρέφει. <br>
[26]&nbsp;&nbsp; <b>Κοινωνία καὶ διαφορὰ διαφορᾶς καὶ συμβεβηκότος.</b> <br>
[26.2]&nbsp;&nbsp;&nbsp;&nbsp;&nbsp; Κοινὰ διαφορᾶς καὶ συμβεβηκότος, ὅτι ἀμφότερα 
κατὰ <br>
πλειόνων ἐν τῷ ποῖόν τί ἐστι κατηγοροῦνται καὶ ὅτι ἡ <br>
διαφορὰ καὶ τὸ ἀχώριστον συμβεβηκὸς ἀεὶ πάρεισιν, <br>
οἷς κατηγοροῦνται. Ἴδια διαφορᾶς καὶ συμβεβηκότος· <br>
ὅτι αἱ μὲν διαφοραὶ περιέχουσιν, οὐ περιέχονται, τὰ δὲ <br>
συμβεβηκότα περιέχονται. Περιέχουσι μὲν γὰρ τὰ εἴδη <br>
ἀμφότερα ὡς πλειόνων εἰδῶν κατηγορούμενα, ἀλλ᾿ ἡ <br>
διαφορὰ οὐ περιέχεται, διότι οὐ δέχεται τὸ αὐτὸ εἶδος <br>
[26.10]&nbsp;&nbsp; τὰς ἐναντίας διαφοράς, τὸ δὲ συμβεβηκὸς περιέχεται, <br>
διότι τὸ αὐτὸ εἶδος καὶ τὸ αὐτὸ ἄτομον πολλὰ συμβεβη-<br>
κότα δέχεται, πολλάκις καὶ τὰ ἐναντία· -ὅτι ἡ μὲν διαφορὰ <br>
τὸ μᾶλλον καὶ τὸ ἧττον οὐκ ἐπιδέχεται, ἀλλὰ τὰ συμβε-<br>
βηκότα· ὅτι αἱ ἐναντίαι διαφοραὶ ἀμιγεῖς εἰσι, μίγνυνται <br>
δὲ τὰ ἐναντία συμβεβηκότα. <br>
[27]&nbsp;&nbsp; <b>Κοινωνία καὶ διαφορὰ εἴδους καὶ ἰδίου.</b> <br>
[27.2]&nbsp;&nbsp;&nbsp;&nbsp;&nbsp; Κοινὰ εἴδους καὶ ἰδίου· ὅτι ἀλλήλων ἀντικατηγο-<br>
ροῦνται ἤγουν ἀντιστρέφουσιν· ὅτι ἐπίσης μετέχονται· <br>
ἐπίσης δὲ μετέχεσθαί ἐστι τὸ μὴ τὸ ἓν μᾶλλον ἢ ἧττον <br>
τοῦ ἑτέρου μεταδιδόναι ἑαυτῶν τοῖς μετέχουσιν ἀτόμοις. <br>
Διαφορὰ εἴδους καὶ ἰδίου· ὅτι τὸ μὲν εἶδος οὐσιῶδες, τὸ <br>
δὲ ἴδιον ἐπουσιῶδες· ὅτι τὸ μὲν εἶδος ἀεὶ ἐνεργείᾳ, τὸ δὲ <br>
ἴδιον καὶ δυνάμει καὶ ἐνεργείᾳ· ἔτι τὰ διαφόρους ἔχοντα <br>
ὁρισμοὺς καὶ αὐτὰ δηλονότι διάφορα καθεστήκασιν. <br>
[28]&nbsp;&nbsp; <b>Κοινωνία καὶ διαφορὰ εἴδους καὶ συμβεβηκότος.</b> <br>
[28.2]&nbsp;&nbsp;&nbsp;&nbsp;&nbsp; Κοινὰ εἴδους καὶ συμβεβηκότος τὸ κατὰ πλειόνων
<br>
κατηγορεῖσθαι. Διαφορὰ εἴδους καὶ συμβεβηκότος· <br>
ὅτι τὸ μὲν εἶδος ἐν τῷ τί ἐστι, τὸ δὲ συμβεβηκὸς ἐν τῷ <br>
ποῖόν τί ἐστι κατηγορεῖται· ὅτι τοῦ εἴδους ἡ μετοχὴ <br>
ἑνός ἐστι, τῶν δὲ συμβεβηκότων καὶ πλειόνων τις μετέχει· <br>
ὅτι τὸ εἶδος φύσει πρότερον τῶν συμβεβηκότων· ὅτι τοῦ <br>
εἴδους ἡ μετοχὴ ἐπίσης, τὰ δὲ συμβεβηκότα τὸ μᾶλλον <br>
καὶ ἧττον ἐπιδέχονται. <br>
[29]&nbsp;&nbsp; <b>Κοινωνία καὶ διαφορὰ ἰδίου καὶ ἀχωρίστου <br>
συμβεβηκότος.</b> <br>
[29.3]&nbsp;&nbsp;&nbsp;&nbsp;&nbsp; Κοινὰ ἰδίου καὶ συμβεβηκότος ἀχωρίστου τὸ μὴ 
ἄνευ <br>
αὐτῶν συστῆναι ἐκεῖνα, οἷς ὑπάρχουσι, καὶ ὅτι ἀμφότερα <br>
ἀεὶ πάρεισι. Διαφορὰ ἰδίου καὶ συμβεβηκότος· ὅτι τὸ <br>
μὲν ἴδιον ἑνὶ εἴδει ὑπάρχει, τὸ δὲ συμβεβηκὸς πλείοσιν· <br>
ὅτι τὸ μὲν ἴδιον ἀντιστρέφει πρὸς τὸ εἶδος, τὸ δὲ συμβε-<br>
βηκὸς οὐκέτι· ὅτι τὸ μὲν συμβεβηκὸς ἐπιδέχεται τὸ <br>
μᾶλλον καὶ ἧττον, τὸ δὲ ἴδιον οὐδαμῶς. <br>
[30]&nbsp;&nbsp; <b>Περὶ ὑποστάσεως καὶ ἐνυποστάτου καὶ ἀνυποστάτου.</b> <br>
[30.2]&nbsp;&nbsp;&nbsp;&nbsp;&nbsp; Τὸ τῆς ὑποστάσεως ὄνομα δύο σημαίνει· ἁπλῶς 
μὲν γὰρ λεγόμενον <br>
σημαίνει τὴν ἁπλῶς οὐσίαν, ἡ δὲ καθ᾿ ἑαυτὴν ὑπόστασις τὸ ἄτομον <br>
σημαίνει καὶ τὸ ἀφοριστικὸν πρόσωπον. Καὶ τὸ ἐνυπόστατον δὲ δύο <br>
σημαίνει· σημαίνει γὰρ καὶ τὸ ἁπλῶς ὄν, καθὸ σημαινόμενον οὐ μό-<br>
νον τὴν ἁπλῶς οὐσίαν ἀλλὰ καὶ τὸ συμβεβηκὸς ἐνυπόστατον καλοῦ-<br>
μεν. Σημαίνει δὲ καὶ τὴν καθ᾿ αὑτὸ ὑπόστασιν ἤγουν τὸ ἄτομον. <br>
Καὶ τὸ ἀνυπόστατον δὲ δισσῶς λέγεται· λέγεται γὰρ ἀνυπόστατον καὶ <br>
τὸ μηδαμῇ μηδαμῶς ὄν. Λέγεται πάλιν ἀνυπόστατον καὶ τὸ συμβεβη-<br>
κός, διότι τὸ συμβεβηκὸς οὐκ ἔχει ἰδίαν ὕπαρξιν, ἀλλ᾿ ἐν τῇ οὐσίᾳ <br>
ὑφέστηκεν. <br>
[31]&nbsp;&nbsp; <b>Περὶ οὐσίας καὶ φύσεως καὶ μορφῆς ἀτόμου τε καὶ <br>
προσώπου καὶ ὑποστάσεως.</b> <br>
[31.3]&nbsp;&nbsp;&nbsp;&nbsp;&nbsp; Οἱ μὲν ἔξω φιλόσοφοι κατὰ τὸν προλελεγμένον 
λόγον διαφορὰν εἶπον <br>
οὐσίας καὶ φύσεως, οὐσίαν μὲν εἰπόντες τὸ ἁπλῶς εἶναι, φύσιν δὲ οὐσίαν <br>
εἰδοποιηθεῖσαν ὑπὸ τῶν οὐσιωδῶν διαφορῶν καὶ μετὰ τοῦ ἁπλῶς εἶναι <br>
καὶ τὸ τοιῶσδε εἶναι ἔχουσαν, εἴτε λογικὴν εἴτε ἄλογον, εἴτε θνητὴν <br>
εἴτε ἀθάνατον, ἤγουν αὐτήν, ὥς φαμεν, τὴν ἀμετάβλητον καὶ ἀμετάθετον <br>
ἀρχὴν καὶ αἰτίαν καὶ δύναμιν τὴν παρὰ τοῦ δημιουργοῦ ἐντεθεῖσαν <br>
ἑκάστῳ εἴδει πρὸς κίνησιν, τοῖς μὲν ἀγγέλοις πρὸς τὸ νοεῖν καὶ ἐκτὸς <br>
προφορικοῦ λόγου μεταδιδόναι ἀλλήλοις τὰ νοήματα, τοῖς δὲ ἀνθρώ-<br>
ποις πρὸς τὸ νοεῖν καὶ λογίζεσθαι καὶ διὰ προφορικοῦ λόγου διαδιδόναι <br>
ἀλλήλοις τὰ ἐν καρδίᾳ νοήματα, τοῖς δὲ ἀλόγοις τὴν ζωτικὴν καὶ αἰσθητι-<br>
κὴν καὶ ἀναπνευστικὴν κίνησιν, τοῖς δὲ φυτοῖς τὴν θρεπτικὴν καὶ αὐξη-<br>
τικὴν καὶ γεννητικὴν δύναμιν, τοῖς δὲ λίθοις τὴν τοῦ θερμαίνεσθαι <br>
καὶ τοῦ ψύχεσθαι καὶ τὴν ἀπὸ τόπου εἰς τόπον ἑτεροκίνητον μετάβασιν <br>
ἤγουν τὴν ἄψυχον. Ταύτην ἐκάλεσαν φύσιν ἤγουν τὰ εἰδικώτατα εἴδη, <br>
οἷον ἄγγελον, ἄνθρωπον, ἵππον καὶ τὰ τοιαῦτα, ὡς καθολικώτερα καὶ <br>
περιεκτικὰ τῶν ὑποστάσεων καὶ ἐν ἑκάστῃ τῶν ὑπ᾿ αὐτῶν περιεχο-<br>
μένων ὑποστάσεων ὁμοίως καὶ ἀπαραλείπτως ὑπάρχοντα. Ὥστε τὸ <br>
μὲν μερικώτερον ἐκάλεσαν ὑπόστασιν, τὸ δὲ καθολικώτερον καὶ περιέχον <br>
τὰς ὑποστάσεις ἐκάλεσαν φύσιν, τὴν δὲ ἁπλῶς ὕπαρξιν ἐκάλεσαν <br>
οὐσίαν. <br>
&nbsp;&nbsp; Οἱ δὲ ἅγιοι πατέρες παρεάσαντες τὰς πολλὰς ἐρεσχελίας τὸ μὲν <br>
κοινὸν καὶ κατὰ πολλῶν λεγόμενον ἤγουν τὸ εἰδικώτατον εἶδος οὐσίαν <br>
καὶ φύσιν καὶ μορφὴν ἐκάλεσαν, οἷον ἄγγελον, ἄνθρωπον, ἵππον, κύνα <br>
καὶ τὰ τοιαῦτα· καὶ γὰρ καὶ ἡ οὐσία παρὰ τὸ εἶναι λέγεται, καὶ ἡ φύσις <br>
παρὰ τὸ πεφυκέναι, τὸ δὲ εἶναι καὶ πεφυκέναι ταὐτόν ἐστι· καὶ ἡ μορφὴ <br>
δὲ καὶ τὸ εἶδος τὸ αὐτὸ σημαίνει τῇ φύσει. Τὸ δὲ μερικὸν ἐκάλεσαν <br>
ἄτομον καὶ πρόσωπον καὶ ὑπόστασιν οἷον Πέτρος, Παῦλος. Ἡ δὲ <br>
ὑπόστασις θέλει ἔχειν οὐσίαν μετὰ συμβεβηκότων καὶ καθ᾿ ἑαυτὴν <br>
ὑφίστασθαι καὶ αἰσθήσει ἤγουν ἐνεργείᾳ θεωρεῖσθαι. Ἀδύνατον δὲ δύο <br>
ὑποστάσεις μὴ διαφέρειν ἀλλήλων τοῖς συμβεβηκόσι καὶ ἀριθμῷ δια-<br>
φέρειν ἀλλήλων. Χρὴ δὲ γινώσκειν, ὅτι τὰ χαρακτηριστικὰ ἰδιώματα τὰ <br>
συμβεβηκότα εἰσὶ τὰ χαρακτηρίζοντα τὴν ὑπόστασιν. <br>
[32]&nbsp;&nbsp; <b>Περὶ ὁμωνύμων.</b> <br>
[32.2]&nbsp;&nbsp;&nbsp;&nbsp;&nbsp; Ὁμώνυμα μέν εἰσι τὰ τῷ ὀνόματι κοινωνοῦντα, 
τῷ δὲ ὁρισμῷ ἢ τῇ <br>
ὑπογραφῇ διαφέροντα. Οἷον τὸ κύων ὄνομα ὁμώνυμόν ἐστι, δηλοῖ δὲ <br>
τὸν χερσαῖον καὶ τὸν θαλάσσιον κύνα· ἕτερον δὲ ὁρισμὸν ἔχει ὁ χερσαῖος <br>
καὶ ἕτερον ὁ θαλάσσιος, ἐπειδὴ καὶ ἑτέρα φύσις καὶ ἑτέρα. Ὑπογράφουσι <br>
δὲ τὰ ὁμώνυμα οὕτως· Ὁμώνυμά εἰσιν, ὧν ὄνομα μόνον κοινόν, ὁ δὲ <br>
κατὰ τοὔνομα λόγος τῆς οὐσίας ἕτερος. Λόγον ἐνταῦθα τὸν ὁρισμὸν <br>
εἶπε καὶ τὴν ὑπογραφήν· κατὰ τοὔνομα δὲ εἶπε δηλῶν ἕτερον εἶναι τὸν <br>
ὁρισμὸν αὐτοῦ τοῦ ὀνόματος, καθ᾿ ὃν γίνονται ὁμώνυμα. Οἷον ὁ χερ-<br>
σαῖος καὶ ὁ θαλάσσιος κύων κατὰ τὸ ὄνομα τοῦ κυνός εἰσιν ὁμώνυμοι· <br>
εἰ γὰρ θελήσει τις τὸν ὁρισμὸν τοῦ χερσαίου κυνὸς ἀποδοῦναι καὶ τοῦ <br>
θαλασσίου, καθ᾿ ὃ κύων καλεῖται ἑκάτερος αὐτῶν, ἄλλον ὁρισμὸν <br>
ἀποδίδωσι τῷ χερσαίῳ καὶ τῷ θαλασσίῳ ἕτερον. Ἐνδέχεται δὲ αὐτοὺς <br>
καὶ κοινωνεῖν τῷ ὁρισμῷ πάλιν καὶ τῷ ὀνόματι· ζῷα γὰρ λέγονται <br>
ἀμφότερα καὶ τὸν ὁρισμὸν τοῦ ζῴου δέχονται, ἀλλ᾿ οὔκ εἰσι κατὰ τὸ <br>
ὄνομα τοῦ ζῴου ὁμώνυμοι ἀλλὰ μᾶλλον συνώνυμοι. Ἐπὶ δὲ τῶν ὁμω-<br>
νύμων τρία δεῖ ζητεῖν· εἰ ἔστι τῶν ὁμωνύμων καὶ κατὰ πόσων σημαι-<br>
νομένων φέρεται καὶ περὶ ποίου σημαινομένου ἡ ἐρώτησις γέγονεν. <br>
[33]&nbsp;&nbsp; <b>Περὶ συνωνύμου.</b> <br>
[33.2]&nbsp;&nbsp;&nbsp;&nbsp;&nbsp; Συνώνυμα δέ εἰσιν, ὅσα καὶ τῷ ὀνόματι καὶ τῷ 
ὁρισμῷ ἢ τῇ ὑπο-<br>
γραφῇ τοῦ αὐτοῦ ὀνόματος κοινωνοῦσιν, οἷον τὸ ζῷον δηλοῖ καὶ τὸν <br>
ἄνθρωπον καὶ τὸν ἵππον, καὶ κατὰ τὸ ὄνομα τοῦτο ἤγουν τοῦ ζῴου <br>
συνώνυμοί εἰσιν· ἕκαστον γὰρ αὐτῶν καὶ τὸ ὄνομα καὶ τὸν ὁρισμὸν τοῦ <br>
ζῴου δέχεται. Ὑπογράφουσι δὲ τὰ συνώνυμα οὕτως· Συνώνυμά εἰσιν, <br>
ὧν τό τε ὄνομα κοινὸν καὶ ὁ κατὰ τοὔνομα λόγος τῆς οὐσίας ὁ αὐτός. <br>
[34]&nbsp;&nbsp; <b>Περὶ πολυωνύμων.</b> <br>
[34.2]&nbsp;&nbsp;&nbsp;&nbsp;&nbsp; Πολυώνυμα δέ εἰσιν, ὅσα τῷ μὲν ὁρισμῷ κοινωνοῦσι, 
τῷ δὲ ὀνόματι <br>
διαφέρουσιν, ἤγουν ὅτε τὸ αὐτὸ πρᾶγμα πολλοῖς καλεῖται ὀνόμασιν <br>
οἷον φάσγανον, ἄορ, σπάθη, μάχαιρα, ξίφος· πάντα γὰρ ταῦτα τὰ <br>
ὀνόματα ἕνα ὅρον ἐπιδέχονται, ἤγουν σίδηρος ἀμφήκης τουτέστιν <br>
σίδηρος ἀμφοτέρωθεν ἠκονημένος. Ὑπογράφουσι δὲ τὰ πολυώνυμα <br>
οὕτω· Πλεῖστα ὀνόματα καθ᾿ ἑνὸς κυρίου λεγόμενα. <br>
[35]&nbsp;&nbsp; <b>Περὶ ἑτέρων καὶ ἑτερωνύμων.</b> <br>
[35.2]&nbsp;&nbsp;&nbsp;&nbsp;&nbsp; Τὰ δὲ κατ᾿ ἄμφω ἤγουν τῷ ὀνόματι καὶ τῷ ὁρισμῷ 
διαφέροντα ἢ ἓν <br>
ὑποκείμενον ἔχουσι καὶ λέγεται ἑτερώνυμα ὡς ἀνάβασις καὶ κατάβασις, <br>
ἔχουσι γὰρ ἓν ὑποκείμενον, τὴν κλίμακα, ἢ οὐκ ἔχουσιν ἓν ὑποκείμενον <br>
καὶ λέγονται ἕτερα ὡς οὐσία καὶ συμβεβηκός· ταῦτα γὰρ καὶ ἕτερον <br>
ὄνομα ἔχουσι καὶ ἑτέραν ὑπογραφὴν καὶ οὐδὲ ἔχουσιν ἓν ὑποκείμενον. <br>
Τούτων δὲ ἀμφοτέρων, τῶν τε ἑτερωνύμων καὶ τῶν ἑτέρων, ὑπογραφὴ <br>
αὕτη· Ὧν τό τε ὄνομα καὶ ὁ ὅρος ἕτερος. <br>
[36]&nbsp;&nbsp; <b>Περὶ παρωνύμων.</b> <br>
[36.2]&nbsp;&nbsp;&nbsp;&nbsp;&nbsp; Εἰσὶ δέ τινα μέσον τῶν ὁμωνύμων καὶ συνωνύμων, 
κοινωνοῦντα καὶ <br>
διαφέροντα τῷ τε ὀνόματι καὶ τῷ ὅρῳ, ἅτινα λέγονται παρώνυμα, ὡς <br>
ἀπὸ τῆς γραμματικῆς γραμματικός· κοινωνοῦσι γὰρ τῷ ὀνόματι, <br>
διαφέρουσι δὲ κατὰ τὴν λῆξιν τοῦ ὀνόματος ἤγουν τὴν τελευταίαν <br>
συλλαβήν· καὶ πάλιν τῷ ὅρῳ κοινωνοῦσί τε καὶ διαφέρουσιν, ὅτι ἡ μὲν <br>
γραμματικὴ γνῶσίς ἐστιν, ὁ δὲ γραμματικὸς οὐσία, ἐν ᾗ ἡ γνῶσις. <br>
Παρώνυμα δέ εἰσιν, ὅσα ἀπό τινος διαφέροντα τῇ πτώσει ἤγουν τῇ <br>
κλίσει τοῦ ὀνόματος τὴν προσηγορίαν ἔχει. <br>
&nbsp;&nbsp; Δεῖ δὲ γινώσκειν, ὡς ἡ γραμματικὴ καὶ ἡ μουσικὴ οὔκ εἰσι παρώνυμα,
<br>
ἀλλ᾿ ὁ μουσικὸς ἐκ τῆς μουσικῆς καὶ ὁ γραμματικὸς ἐκ τῆς γραμματικῆς <br>
παρωνομάσθη καὶ ὁ δίκαιος ἐκ τῆς δικαιοσύνης. <br>
&nbsp;&nbsp; Δεῖ δὲ γινώσκειν, ὅτι τὰ μὲν παρώνυμα περιέχουσι τὰ ἀφ᾿ ὧν παρωνο-<br>
μάσθησαν ὡς ὁ γραμματικὸς τὴν γραμματικὴν καὶ ὁ δίκαιος τὴν <br>
δικαιοσύνην, τὰ δὲ ἀφ᾿ ἑνὸς οὐδαμῶς· οὐ γὰρ περιέχει τὸ ἰατρικὸν ἐρ-<br>
γαλεῖον τὴν ἰατρικήν. <br>
[37]&nbsp;&nbsp; <b>Περὶ τῶν δέκα γενικωτάτων γενῶν.</b> <br>
[37.2]&nbsp;&nbsp;&nbsp;&nbsp;&nbsp; Τῶν λεγομένων τὰ μὲν ἁπλῶς καὶ ἄνευ συμπλοκῆς 
λέγεται ὡς οὐσία, <br>
συμβεβηκὸς καὶ τὰ τοιαῦτα, τὰ δὲ μετὰ συμπλοκῆς, ὡς ἵππος τρέχει, <br>
Σωκράτης φιλοσοφεῖ. Τῶν δὲ ἁπλῶς λεγομένων καὶ ἄνευ συμπλοκῆς <br>
αʹ τὸ μὲν οὐσίαν σημαίνει οἷον ἄνθρωπος, ἵππος· βʹ τὸ δὲ ποσὸν οἷον <br>
δύο, τρία, δίπηχυ, τρίπηχυ· γʹ τὸ δὲ πρός τι ὡς πατήρ, υἱός· δʹ <br>
τὸ δὲ ποιὸν ὡς λευκόν, μέλαν· εʹ τὸ δὲ ποῦ ὡς ἐν ναῷ, ἐν ἀγορᾷ· <br>
Ϛʹ τὸ δὲ ποτὲ ὡς πέρυσι, σήμερον· ζʹ τὸ δὲ κεῖσθαι ὡς τὸ ἵστασθαι, <br>
καθῆσθαι· ηʹ τὸ δὲ ἔχειν ὡς τὸ ἐνδεδύσθαι, ὑποδεδύσθαι· θʹ τὸ δὲ <br>
ποιεῖν ὡς τὸ καίειν, τέμνειν· ιʹ τὸ δὲ πάσχειν ὡς τὸ καίεσθαι, τέμνεσθαι. <br>
Αὗται αἱ δέκα λέγονται κατηγορίαι ὡς ἐκ τοῦ λέγεσθαι κατά τινων· τὸ <br>
γὰρ ἀγορεύειν λέγειν ἐστίν. <br>
&nbsp;&nbsp; Χρὴ γινώσκειν, ὅτι ἕκαστον τούτων τῶν δέκα γενικώτατον γένος <br>
ἐστί. Τούτων οὖν τῶν δέκα κατηγοριῶν τῶν καὶ γενικωτάτων γενῶν ἡ <br>
μὲν μία οὐσία ἐστίν, αἱ δὲ ἐννέα συμβεβηκότα. Εἰσὶ δὲ αὗται· οὐσία, <br>
ποσόν, πρός τι, ποιόν, ποῦ, ποτέ, κεῖσθαι, ἔχειν, ποιεῖν, πάσχειν. <br>
[38]&nbsp;&nbsp; <b>Περὶ ὁμογενῶν καὶ ὁμοειδῶν ἑτερογενῶν τε <br>
καὶ ἑτεροειδῶν καὶ ἀριθμῷ διαφερόντων.</b> <br>
[38.3]&nbsp;&nbsp;&nbsp;&nbsp;&nbsp; Ὁμογενῆ εἰσιν, ὅσα ὑπὸ τὴν αὐτὴν κατηγορίαν 
τάσσεται. Ἑτερο-<br>
γενῆ δέ εἰσιν, ὅσα ὑπ᾿ ἄλλην καὶ ἄλλην κατηγορίαν εἰσίν· ταῦτα ἕτερα <br>
τῷ γένει εἰσίν. Ὁμοειδῆ δέ εἰσιν, ὅσα ὑπὸ τὸ αὐτὸ εἶδος τάσσεται καὶ <br>
κοινωνοῦσι τῷ λόγῳ τῆς οὐσίας ὡς Πέτρος καὶ Παῦλος. Ἑτεροειδῆ <br>
εἰσι τὰ τῷ εἴδει διαφέροντα ἀλλήλων ἤγουν ὅσα τῷ λόγῳ τῆς οὐσίας <br>
διαφέρουσιν ὡς ἄνθρωπος, ἵππος. Ἀριθμῷ δὲ διαφέρουσιν, ὅσα τῇ <br>
συμπλοκῇ τῶν συμβεβηκότων τὴν ἰδιότητα τῆς οἰκείας ὑποστάσεως <br>
ἀφωρίσαντο καὶ τὴν καθ᾿ αὑτὸ ἐσχήκασιν ὕπαρξιν ἤγουν τὰ ἄτομα <br>
ὡς Πέτρος, Παῦλος καὶ ἕκαστος τῶν ἀνθρώπων. Τῶν πάντῃ ἑτερογενῶν <br>
ἕτεραι τῷ εἴδει καὶ αἱ διαφοραὶ οἷον ζῷον καὶ ἐπιστήμη· τὸ μὲν γὰρ <br>
ζῷον ὑπὸ τὴν οὐσίαν τελεῖ, ἡ δὲ ἐπιστήμη ὑπὸ τὸ ποιόν. Τοῦ μὲν οὖν <br>
ζῴου διαφοραὶ συστατικαὶ μὲν τὸ ἔμψυχον, τὸ αἰσθητικόν, διαιρετικαὶ <br>
δὲ τὸ λογικόν, τὸ ἄλογον, τὸ πτηνόν, τὸ ἔνυδρον· τῆς δὲ ἐπιστήμης <br>
συστατικαὶ μὲν τὸ τοῖς ἐμψύχοις καὶ λογικοῖς ἐνυπάρχειν, ἔτι δὲ καὶ τὸ <br>
δυσμετάβλητον, διαιρετικαὶ δὲ γραμματική, φιλοσοφία. Ἧς γὰρ κατη-<br>
γορίας ὑπάρχει τὸ γένος, ἐκείνης καὶ τὸ εἶδος καὶ αἱ τοῦ εἴδους διαφοραί· <br>
τῶν δὲ ὑπ᾿ ἄλληλα γενῶν τε καὶ εἰδῶν οὐδὲν κωλύει τὰς αὐτὰς εἶναι <br>
διαφοράς, εἰ καὶ μὴ πάσας. Διαφορὰς δὲ ἐνταῦθά φημι τὰς συνιστώσας <br>
αὐτά. <br>
&nbsp;&nbsp; Χρὴ δὲ γινώσκειν, ὅτι αἱ ἐννέα κατηγορίαι αἱ ἐκτὸς τῆς οὐσίας ἔχουσιν
<br>
ἑκάστη, εἰ καὶ συμβεβηκότα εἰσί, συστατικὰς καὶ διαιρετικὰς διαφορὰς <br>
καὶ ἑκάστη αὐτῶν γενικώτατον γένος ἐστὶ καὶ ἔχει καὶ εἴδη καὶ γένη <br>
ὑπάλληλα καὶ εἰδικώτατα εἴδη. Πάντως γάρ, ὅτι, ἔνθα γένος, καὶ δια-<br>
φοραὶ διαιρετικαί εἰσιν· αὗται γάρ εἰσιν αἱ διαιροῦσαι τὰ γένη εἰς εἴδη· <br>
καί, ἔνθα εἴδη, εἰσὶ καὶ συστατικαὶ διαφοραί· αὗται γάρ εἰσιν αἱ συνι-<br>
στῶσαι τὰ εἴδη. <br>
&nbsp;&nbsp; Τὸ ἓν τριχῶς λαμβάνεται· ἢ γένει, οἷόν φαμεν ἄνθρωπον καὶ ἵππον ἓν
<br>
τῷ γένει καὶ ταὐτόν· ὑφ᾿ ἓν γὰρ γένος εἰσίν, ὑπὸ τὸ ζῷον· ἢ εἴδει, ὡς <br>
Σωκράτην φαμὲν καὶ Πλάτωνα ὑφ᾿ ἓν εἶδος ὄντας, ὑπὸ τὸν ἄνθρωπον, <br>
ἓν εἶναι τῷ εἴδει καὶ ταὐτόν· ἢ ἀριθμῷ, ὡς Σωκράτην φαμὲν ἕνα εἶναι καθ᾿ <br>
αὑτὸν τῶν λοιπῶν ἀνθρώπων κεχωρισμένον. <br>
[39]&nbsp;&nbsp; <b>Περὶ τοῦ ἔν τινι.</b> <br>
[39.2]&nbsp;&nbsp;&nbsp;&nbsp;&nbsp; Τὸ ἔν τινι ἑνδεκαχῶς· αʹ ὡς γένος ἐν εἴδει 
ὡς τὸ ζῷον ἐν τῷ ὁρισμῷ <br>
τοῦ ἀνθρώπου γένος ὂν τοῦ ἀνθρώπου· βʹ ὡς εἶδος ἐν γένει ὡς ἄνθρω-<br>
πος ἐν τῇ διαιρέσει τοῦ ζῴου· γʹ ἐν τόπῳ ὡς ἱερεὺς ἐν τῷ ναῷ· δʹ ἐν <br>
χρόνῳ ὡς Νῶε ἐν τῷ καιρῷ τοῦ κατακλυσμοῦ· εʹ ἐν ἀγγείῳ ὡς οἶνος <br>
ἐν κρατῆρι· Ϛʹ ὡς ὅλον ἐν μέρεσιν ὡς Σωκράτης ἐν τοῖς οἰκείοις μέλεσι <br>
κεφαλῇ τε καὶ χερσὶ καὶ ποσί· τοῦτο δὲ οὐκ ἔστιν ἔν τινι ἀλλ᾿ ἔν τισιν· ζʹ <br>
ὡς μέρος ἐν ὅλῳ ὡς κεφαλή, χεὶρ ἐν Σωκράτει· ηʹ ὡς εἶδος ἐν ὕλῃ ὡς τὸ <br>
εἶδος τοῦ ἀνδριάντος ἐν τῷ χαλκῷ· θʹ ὡς ἐν τῷ ποιητικῷ αἰτίῳ ὡς τὰ <br>
πάντα ἐν τῷ θεῷ· ιʹ ὡς ἐν τῷ τελικῷ αἰτίῳ ὡς ἡ κλίνη ἐν τῇ τῶν ἀνθρώ-<br>
πων ἀναπαύσει· διὰ τὴν ἀνάπαυσιν γὰρ τῶν ἀνθρώπων γίνεται <br>
κλίνη· ιαʹ ὡς ἐν ὑποκειμένῳ ὡς λευκὸν ἐν σώματι. Ἰστέον, ὅτι μέρη <br>
ὅλου λέγονται, ὅλον δὲ μερῶν οὐδαμῶς, ἀλλ᾿ ὅλον ἐν μέρεσι. <br>
[40]&nbsp;&nbsp; <b>Περὶ οὐσίας.</b> <br>
[40.2]&nbsp;&nbsp;&nbsp;&nbsp;&nbsp; Οὐσία ἐστὶ πρᾶγμα αὐθύπαρκτον μὴ δεόμενον ἑτέρου 
πρὸς σύστασιν· <br>
καὶ πάλιν οὐσία ἐστὶ πᾶν, ὅτιπερ αὐθυπόστατόν ἐστι καὶ μὴ ἐν ἑτέρῳ <br>
ἔχει τὸ εἶναι ἤγουν τὸ μὴ δι᾿ ἄλλο ὂν μηδὲ ἐν ἑτέρῳ ἔχον τὴν ὕπαρξιν <br>
μηδὲ δεόμενον ἑτέρου πρὸς σύστασιν, ἀλλ᾿ ἐν αὑτῷ ὄν, ἐν ᾧ καὶ τὸ <br>
συμβεβηκὸς ἔχει τὴν ὕπαρξιν· τὸ γὰρ χρῶμα διὰ τὸ σῶμα γέγονεν, ἵνα <br>
χρῴζῃ αὐτό, καὶ οὐ τὸ σῶμα διὰ τὸ χρῶμα. Καὶ τὸ χρῶμα ἐν τῷ σώματι <br>
ὑπάρχει καὶ οὐ τὸ σῶμα ἐν τῷ χρώματι· ὅθεν καὶ τὸ χρῶμα τοῦ σώματος <br>
λέγεται καὶ οὐ τὸ σῶμα τοῦ χρώματος. Πολλάκις τοιγαροῦν ἀλλασσο-<br>
μένου τοῦ χρώματος καὶ μεταβαλλομένου ἡ οὐσία οὐ μεταβάλλεται <br>
ἤγουν τὸ σῶμα, ἀλλὰ μένει τὸ αὐτό. Λέγεται δὲ οὐσία παρὰ τὸ εἶναι. <br>
[41]&nbsp;&nbsp; <b>Περὶ φύσεως.</b> <br>
[41.2]&nbsp;&nbsp;&nbsp;&nbsp;&nbsp; Φύσις ἐστὶν ἀρχὴ τῆς ἑκάστου τῶν ὄντων κινήσεώς 
τε καὶ ἠρεμίας, <br>
οἷον ἡ γῆ κινεῖται μὲν κατὰ τὸ βλαστάνειν, ἠρεμεῖ δὲ κατὰ τὴν ἐκ τόπου <br>
εἰς τόπον μετάβασιν· οὐ γὰρ κινεῖται ἀπὸ τόπου εἰς τόπον. Ἡ οὖν <br>
ἀρχὴ καὶ ἡ αἰτία τῆς κινήσεώς τε καὶ τῆς ἠρεμίας αὐτῆς, καθ᾿ ἣν πέφυκεν <br>
οὕτω κινεῖσθαι καὶ ἠρεμεῖν οὐσιωδῶς ἤγουν φυσικῶς καὶ οὐ κατὰ συμβε-<br>
βηκός, φύσις λέγεται παρὰ τὸ τοιῶσδε πεφυκέναι τε καὶ ὑπάρχειν. <br>
Αὕτη δὲ οὐδὲν ἕτερόν ἐστιν εἰ μὴ οὐσία· ἐκ γὰρ τῆς οὐσίας ἔχει τὴν <br>
τοιαύτην δύναμιν ἤγουν τὴν κίνησιν καὶ ἠρεμίαν. Καὶ ἡ οὐσία ἐστὶν ἡ <br>
[41.10]&nbsp;&nbsp; αἰτία τῆς κινήσεως αὐτῆς καὶ ἠρεμίας. Λέγεται δὲ φύσις παρὰ 
τὸ πεφυ-<br>
κέναι. <br>
[42]&nbsp;&nbsp; <b>Περὶ μορφῆς.</b> <br>
[42.2]&nbsp;&nbsp;&nbsp;&nbsp;&nbsp; Μορφή ἐστιν ὑπὸ τῶν οὐσιωδῶν διαφορῶν οἱονεὶ 
μορφωθεῖσα καὶ <br>
εἰδοποιηθεῖσα οὐσία, ἥτις σημαίνει τὸ εἰδικώτατον εἶδος· οἷον ἡ οὐσία <br>
μορφωθεῖσα καὶ εἰδοποιηθεῖσα ὑπὸ τοῦ σώματος τοῦ ἐμψύχου καὶ <br>
αἰσθητικοῦ καὶ ἀποτελέσασα τὸ ζῷον, πάλιν τε προσλαβοῦσα τὸ <br>
λογικὸν καὶ τὸ θνητὸν ἀποτελεῖ τὸ τοῦ ἀνθρώπου εἶδος. Ὅπερ εἰδι-<br>
κώτατον εἶδος μορφὴ λέγεται οἷον οὐσία μεμορφωμένη. <br>
&nbsp;&nbsp; Οἱ οὖν ἅγιοι πατέρες ἐπὶ τοῦ εἰδικωτάτου εἴδους τάσσουσι τὸ τῆς <br>
οὐσίας καὶ φύσεως καὶ μορφῆς ὄνομα καὶ ταὐτὸν λέγουσιν οὐσίαν καὶ <br>
φύσιν καὶ μορφὴν τὸ εἰδικώτατον εἶδος· καὶ ὁμοούσια καὶ ὁμοφυῆ καὶ <br>
ὁμογενῆ καὶ σύμμορφα λέγουσι τὰ ὑπὸ τὸ αὐτὸ εἰδικώτατον εἶδος <br>
ἄτομα. Ἑτεροούσια δὲ καὶ ἑτεροφυῆ καὶ ἑτεροειδῆ καὶ ἑτερογενῆ καὶ <br>
ἑτερόμορφα τὰ εἰδικώτατα εἴδη λέγουσιν. Οὐ δυνατὸν γὰρ εἶδος ἄλλῳ <br>
εἴδει ἢ φύσιν ἄλλῃ φύσει ἢ οὐσίαν ἄλλῃ οὐσίᾳ μὴ εἶναι ἑτεροούσιον καὶ <br>
ἑτεροφυῆ καὶ ἑτερόμορφον. <br>
&nbsp;&nbsp; Χρὴ γινώσκειν, ὡς ἀδύνατόν ἐστιν ἐκ δύο οὐσιῶν ἤγουν φύσεων μίαν
<br>
φύσιν σύνθετον γενέσθαι· ἀδύνατον γὰρ ἐν τῷ αὐτῷ ἅμα τὰς ἀντιδιῃ- <br>
ρημένας συστατικῶς ὑπάρξαι διαφοράς. Ὑπόστασιν δὲ μίαν σύνθετον <br>
ἐκ διαφόρων φύσεων δυνατὸν γενέσθαι, ὡς ὁ ἄνθρωπος ἐκ ψυχῆς ἐστι <br>
συντεθειμένος καὶ σώματος· εἰ γὰρ καὶ λέγεται μία φύσις τῶν ἀνθρώπων, <br>
ἀλλ᾿ οὐ μιᾶς φύσεως ὁ ἄνθρωπος λέγεται ὁ καθέκαστα. Μία μὲν γὰρ <br>
φύσις τῶν ἀνθρώπων σύνθετος λέγεται, διότι ὑφ᾿ ἓν εἶδος πᾶσαι αἱ τῶν <br>
ἀνθρώπων τελοῦσι σύνθετοι ὑποστάσεις. Μιᾶς δὲ φύσεως ὁ καθέκαστα <br>
ἄνθρωπος οὐ λέγεται, διότι ἑκάστη τῶν ἀνθρώπων ὑπόστασις ἐκ δύο <br>
συνέστηκε φύσεων, ἐκ ψυχῆς λέγω καὶ σώματος, καὶ ἀσυγχύτους ταύτας <br>
ἐν ἑαυτῇ φυλάττει· καὶ μάρτυς ἡ ἐκ τοῦ θανάτου γινομένη διαίρεσις. <br>
[43]&nbsp;&nbsp; <b>Περὶ ὑποστάσεως.</b> <br>
[43.2]&nbsp;&nbsp;&nbsp;&nbsp;&nbsp; Τὸ τῆς ὑποστάσεως ὄνομα δύο σημαίνει· ποτὲ 
μὲν τὴν ἁπλῶς ὕπαρξιν, <br>
καθὸ σημαινόμενον ταὐτόν ἐστιν οὐσία καὶ ὑπόστασις, ὅθεν τινὲς τῶν <br>
ἁγίων πατέρων εἶπον αὐτὰς φύσεις ἤγουν τὰς ὑποστάσεις· ποτὲ δὲ <br>
τὴν καθ᾿ αὑτὸ καὶ ἰδιοσύστατον ὕπαρξιν, καθ᾿ ὃ σημαινόμενον τὸ <br>
ἄτομον δηλοῖ τῷ ἀριθμῷ διαφέρον ἤγουν τὸν Πέτρον, τὸν Παῦλον, τὸν <br>
τινὰ ἵππον. <br>
&nbsp;&nbsp; Χρὴ γὰρ γινώσκειν, ὡς οὔτε οὐσία ἀνείδεος ὑφέστηκε καθ᾿ ἑαυτὴν <br>
οὐδὲ διαφορὰ οὐσιώδης οὔτε εἶδος οὔτε συμβεβηκός, ἀλλὰ μόναι αἱ <br>
ὑποστάσεις ἤτοι τὰ ἄτομα καὶ ἐν αὐτοῖς αἵ τε οὐσίαι καὶ αἱ οὐσιώδεις <br>
διαφοραί, τά τε εἴδη καὶ τὰ συμβεβηκότα θεωροῦνται. Καὶ ἡ μὲν ἁπλῆ <br>
οὐσία ἐν πάσαις ταῖς ὑποστάσεσιν ὡσαύτως θεωρεῖται, ἔν τε ταῖς <br>
ἀψύχοις καὶ ἐμψύχοις, λογικαῖς τε καὶ ἀλόγοις, θνηταῖς τε καὶ ἀθανάτοις. <br>
Αἱ δὲ οὐσιώδεις διαφοραὶ ἄλλαι ἐν ταῖς ἀψύχοις καὶ ἐν ταῖς ἐμψύχοις <br>
ἕτεραι, ἐν ταῖς λογικαῖς ἄλλαι καὶ ἐν ταῖς ἀλόγοις ἕτεραι, ὁμοίως ἐν ταῖς <br>
θνηταῖς ἄλλαι καὶ ἐν ταῖς ἀθανάτοις ἕτεραι, καὶ ἁπλῶς εἰπεῖν, ἐν ταῖς <br>
ἑκάστου εἰδικωτάτου εἴδους ὑποστάσεσιν αἱ αὐταὶ συνάπτουσαι μὲν <br>
αὐτὰς ἀλλήλαις τῷ λόγῳ τῆς οὐσίας, χωρίζουσαι δὲ αὐτὰς ἐκ τῶν <br>
ἑτεροειδῶν ὑποστάσεων. Ὁμοίως καὶ τὰ συμβεβηκότα ἐν αὐταῖς ἤτοι <br>
ταῖς ὑποστάσεσι θεωροῦνται χωρίζοντα ἑκάστην ὑπόστασιν ἐκ τῶν <br>
ὁμοειδῶν ὑποστάσεων. Διὸ καὶ τὸ ἄτομον κυρίως τὸ τῆς ὑποστάσεως <br>
ἐκληρώσατο ὄνομα· ἐν αὐτῇ γὰρ ἡ οὐσία ἐνεργείᾳ ὑφίσταται προσ-<br>
λαβοῦσα τὰ συμβεβηκότα. <br>
[44]&nbsp;&nbsp; <b>Περὶ προσώπου.</b> <br>
[44.2]&nbsp;&nbsp;&nbsp;&nbsp;&nbsp; Πρόσωπόν ἐστιν, ὅπερ διὰ τῶν οἰκείων ἐνεργημάτων 
τε καὶ ἰδιω-<br>
μάτων ἀρίδηλον καὶ περιωρισμένην τῶν ὁμοφυῶν αὐτοῦ παρέχεται <br>
ἡμῖν τὴν ἐμφάνειαν, οἷον ὁ Γαβριὴλ τῇ ἁγίᾳ θεοτόκῳ διαλεγόμενος, <br>
εἷς τῶν ἀγγέλων ὑπάρχων, μόνος ἐκεῖσε παρὼν διελέγετο, κεχωρισμένος <br>
τῶν ὁμοουσίων ἀγγέλων διὰ τῆς ἐν τῷ τόπῳ παρουσίας καὶ διαλέξεως, <br>
καὶ ὁ Παῦλος ἐπὶ τῶν ἀναβαθμῶν δημηγορῶν, εἷς τῶν ἀνθρώπων <br>
ὤν, διὰ τῶν ἰδιωμάτων καὶ ἐνεργημάτων αὐτοῦ τῶν λοιπῶν ἀνθρώπων <br>
διεστέλλετο. <br>
&nbsp;&nbsp; Χρὴ δὲ γινώσκειν, ὡς οἱ ἅγιοι πατέρες ὑπόστασιν καὶ πρόσωπον καὶ
<br>
ἄτομον τὸ αὐτὸ ἐκάλεσαν, τὸ καθ᾿ ἑαυτὸ ἰδιοσυστάτως ἐξ οὐσίας καὶ <br>
συμβεβηκότων ὑφιστάμενον καὶ ἀριθμῷ διαφέρον καὶ τὸν τινὰ δηλοῦν <br>
οἷον Πέτρον, Παῦλον, τόνδε τὸν ἵππον. Εἴρηται δὲ ὑπόστασις παρὰ τὸ <br>
ὑφεστάναι. <br>
[45]&nbsp;&nbsp; <b>Περὶ ἐνυποστάτου.</b> <br>
[45.2]&nbsp;&nbsp;&nbsp;&nbsp;&nbsp; Καὶ τὸ ἐνυπόστατον δὲ ποτὲ μὲν τὴν ἁπλῶς ὕπαρξιν 
σημαίνει, καθ᾿ <br>
ὃ σημαινόμενον οὐ μόνον τὴν ἁπλῶς οὐσίαν ἐνυπόστατον λέγομεν ἀλλὰ <br>
καὶ τὸ συμβεβηκός, ὅπερ κυρίως οὐκ ἐνυπόστατόν ἐστιν ἀλλ᾿ ἑτερο-<br>
ϋπόστατον, ποτὲ δὲ καὶ τὴν καθ᾿ αὑτὸ ὑπόστασιν ἤγουν τὸ ἄτομον <br>
δηλοῖ, ὅπερ κυρίως οὐκ ἐνυπόστατον ἀλλ᾿ ὑπόστασίς ἐστί τε καὶ λέ-<br>
γεται. Κυρίως δὲ ἐνυπόστατόν ἐστιν ἢ τὸ καθ᾿ ἑαυτὸ μὲν μὴ ὑφιστάμενον <br>
ἀλλ᾿ ἐν ταῖς ὑποστάσεσι θεωρούμενον, ὥσπερ τὸ εἶδος ἤγουν ἡ φύσις <br>
τῶν ἀνθρώπων ἐν ἰδίᾳ ὑποστάσει οὐ θεωρεῖται ἀλλ᾿ ἐν Πέτρῳ καὶ <br>
Παύλῳ καὶ ταῖς λοιπαῖς τῶν ἀνθρώπων ὑποστάσεσιν, ἢ τὸ σὺν ἄλλῳ <br>
διαφόρῳ κατὰ τὴν οὐσίαν εἰς ὅλου τινὸς γένεσιν συντιθέμενον καὶ μίαν <br>
ἀποτελοῦν ὑπόστασιν σύνθετον, οἷον ὁ ἄνθρωπος ἐκ ψυχῆς ἐστι καὶ <br>
σώματος συντεθειμένος· οὔτε ἡ ψυχὴ μόνη λέγεται ὑπόστασις οὔτε τὸ <br>
σῶμα ἀλλ᾿ ἐνυπόστατα, τὸ δὲ ἐξ ἀμφοτέρων ἀποτελούμενον ὑπόστασις <br>
ἀμφοτέρων. Ὑπόστασις γὰρ κυρίως τὸ καθ᾿ ἑαυτὸ ἰδιοσυστάτως <br>
ὑφιστάμενόν ἐστί τε καὶ λέγεται. <br>
&nbsp;&nbsp; Λέγεται πάλιν ἐνυπόστατον ἡ ὑφ᾿ ἑτέρας ὑποστάσεως προσληφθεῖσα <br>
φύσις καὶ ἐν αὐτῇ ἐσχηκυῖα τὴν ὕπαρξιν. Ὅθεν καὶ ἡ σὰρξ τοῦ κυρίου μὴ <br>
ὑποστᾶσα καθ᾿ ἑαυτὴν μηδὲ πρὸς καιροῦ ῥοπὴν οὐχ ὑπόστασις ἀλλὰ <br>
μᾶλλον ἐνυπόστατόν ἐστιν· ἐν γὰρ τῇ ὑποστάσει τοῦ θεοῦ λόγου <br>
ὑπέστη προσληφθεῖσα ὑπ᾿ αὐτῆς καὶ ταύτην καὶ ἔσχε καὶ ἔχει ὑπό-<br>
στασιν. <br>
[46]&nbsp;&nbsp; <b>Περὶ ἀνυποστάτου.</b> <br>
[46.2]&nbsp;&nbsp;&nbsp;&nbsp;&nbsp; Καὶ τὸ ἀνυπόστατον δὲ δισσῶς λέγεται· ποτὲ 
μὲν γὰρ τὸ μηδαμῇ <br>
μηδαμῶς ὂν σημαίνει ἤγουν τὸ ἀνύπαρκτον, ποτὲ δὲ τὸ μὴ ἐν ἑαυτῷ <br>
ἔχον τὸ εἶναι ἀλλ᾿ ἐν ἑτέρῳ ἔχον τὴν ὕπαρξιν ἤγουν τὸ συμβεβηκός. <br>
[47]&nbsp;&nbsp; <b>Διαίρεσις τοῦ ὄντος καὶ τῆς οὐσίας.</b> <br>
[47.2]&nbsp;&nbsp;&nbsp;&nbsp;&nbsp; Τὸ ὂν διαιρεῖται εἰς οὐσίαν καὶ συμβεβηκός, 
οὐχ ὡς γένος εἰς εἴδη ἀλλ᾿ <br>
ὡς ὁμώνυμος φωνὴ ἢ ὡς τὰ ἀφ᾿ ἑνὸς καὶ πρὸς ἕν. <br>
&nbsp;&nbsp; Ἡ οὐσία γενικώτατον γένος ἐστίν· <br>
αὕτη διαιρεῖται <br>
αʹ Τὸ σῶμα εἶδος τῆς οὐσίας καὶ <br>
γένους τοῦ ἐμψύχου, <br>
βʹ τὸ ἔμψυχον εἶδος τοῦ σώματος <br>
καὶ γένος τοῦ αἰσθητικοῦ, <br>
γʹ τὸ αἰσθητικὸν ζῷον εἶδος τοῦ <br>
ἐμψύχου καὶ γένος τοῦ λογικοῦ, <br>
[47.13]&nbsp;&nbsp; δʹ τὸ λογικὸν εἶδος τοῦ ζῴου καὶ <br>
γένος τοῦ θνητοῦ, <br>
εʹ τὸ θνητὸν εἶδος τοῦ λογικοῦ καὶ <br>
γένος τοῦ ἀνθρώπου, <br>
ὁ ἄνθρωπος εἰδικώτατον εἶδος· <br>
εἶδος γάρ ἐστι τοῦ θνητοῦ καὶ <br>
εἶδος Πέτρου καὶ Παύλου, ὅπερ <br>
ἐστὶ φύσις καὶ μορφὴ καὶ οὐσία <br>
κατὰ τοὺς ἁγίους πατέρας. <br>
[48]&nbsp;&nbsp; <b>Περὶ τοῦ τί ὑπάρχει ἴδιον τῆς οὐσίας.</b> <br>
[48.2]&nbsp;&nbsp;&nbsp;&nbsp;&nbsp; Τί μὲν οὖν ἐστιν οὐσία καὶ φύσις καὶ μορφή, 
εἴρηται καὶ τί ὑπόστασις <br>
καὶ ἄτομον καὶ πρόσωπον ἐνυπόστατόν τε καὶ ἀνυπόστατον καὶ τίς ἡ <br>
διαφορὰ οὐσίας καὶ συμβεβηκότων, καὶ ὡς κυριωτέρα ἐστὶν ἡ οὐσία <br>
τῶν συμβεβηκότων ὡς ἐν αὐτῇ ἐχόντων τῶν συμβεβηκότων τὴν ὕπαρξιν. <br>
Εἴρηται δὲ καὶ περὶ τῆς διαιρέσεως αὐτῆς καὶ τί διαφέρει οὐσία τῶν <br>
οὐσιωδῶν διαφορῶν, ὅτι δι᾿ αὐτῶν ἡ οὐσία εἰδοποιουμένη τοῖον <br>
εἶδος ἀποτελεῖ καὶ τοιάδε γίνεται. Εἴρηται δὲ καὶ τί φύσις καὶ τί μορφὴ <br>
καὶ ὑπόστασις καὶ πρόσωπον καὶ ἄτομον, πῶς τε οἱ ἔξω περὶ τούτων <br>
[48.10]&nbsp;&nbsp; ἐδόξασαν, καὶ πῶς οἱ ἅγιοι πατέρες, οἱ τῆς ἀληθείας καὶ τῆς 
ὄντως φιλο-<br>
σοφίας μαθηταὶ καὶ διδάσκαλοι, ὠρθοτόμησαν. <br>
&nbsp;&nbsp; Φέρε δὲ νῦν τὰ ἴδια τῆς οὐσίας εἴπωμεν. Ἴδιον τῆς οὐσίας τὸ μὴ ἐν
<br>
ὑποκειμένῳ εἶναι· αὕτη γὰρ μᾶλλον ὑπόκειται τῷ συμβεβηκότι εἰς τὸ <br>
εἶναι καὶ οὐχὶ αὐτὴ ἐν ἑτέρῳ ἔχει τὴν ὕπαρξιν. Τοῦτο δὲ τὸ ἴδιον καὶ τῶν <br>
οὐσιωδῶν διαφορῶν ἐστι· τὸ γὰρ ἐν ὑποκειμένῳ οὔτε παρὸν σῴζει <br>
οὔτε ἀπὸν φθείρει· διὸ οὐδὲ ἐν τῷ ὁρισμῷ λαμβάνεται, καὶ συμβεβηκὸς <br>
γὰρ πάντως ἐστίν. Αἱ δὲ οὐσιώδεις διαφοραὶ οὔκ εἰσι συμβεβηκότα καὶ <br>
παρόντα σῴζουσι καὶ ἀπόντα φθείρουσι· διὸ καὶ ἐν τῷ ὁρισμῷ λαμβά-<br>
νονται. Ἴδιον δὲ καὶ τὸ συνωνύμως κατηγορεῖσθαι ἤγουν μεταδιδόναι <br>
καὶ τοῦ ὀνόματος καὶ τοῦ ὁρισμοῦ· καὶ τὸ μὴ ἔχειν τι ἐναντίον, τῷ γὰρ <br>
λίθῳ ἤγουν αὐτῇ τῇ οὐσίᾳ τοῦ λίθου οὐδέν ἐστιν ἐναντίον· καὶ τὸ μὴ <br>
ἐπιδέχεσθαι τὸ μᾶλλον καὶ ἧττον· τοῦτο δὲ καὶ τῶν οὐσιωδῶν δια-<br>
φορῶν ἐστιν ἴδιον, οὐδὲ γάρ ἐστιν ὁ ἄνθρωπος μᾶλλον τοῦ ἵππου οὐσία <br>
ἢ ζῷον οὐδὲ ὁ ἵππος μᾶλλον τοῦ ἀνθρώπου· καὶ τὸ τῶν ἐναντίων εἶναι <br>
δεκτικὸν ἀνὰ μέρος καὶ οὐ κατ᾿ αὐτὸν ἀλλὰ κατὰ τὴν ἑαυτῆς μετα-<br>
βολήν. Ἐναντίων δὲ λέγω συμβεβηκότων ἐπουσιωδῶν· τὸ γὰρ λογικὸν <br>
οὐκ ἐπιδέχεται τὸ ἄλογον, τὸ δὲ σῶμα θερμαίνεται καὶ μεταβαλλόμενον <br>
ψύχεται, καὶ ἡ ψυχὴ ποτὲ μὲν δέχεται ἀρετὴν ποτὲ δὲ κακίαν. <br>
[49]&nbsp;&nbsp; <b>Ἔτι περὶ ὁμογενῶν καὶ ὁμοειδῶν ἑτερογενῶν τε καὶ <br>
ἑτεροειδῶν καὶ ὁμοϋποστάτων καὶ ἀριθμῷ διαφερόντων.</b> <br>
[49.3]&nbsp;&nbsp;&nbsp;&nbsp;&nbsp; Ὁμογενῆ εἰσιν, ὅσα ὑπὸ τὴν αὐτὴν κατηγορίαν 
τάσσονται, οἷον ὅσα <br>
εἰσὶν ὑπὸ τὴν οὐσίαν, ὁμοίως καὶ ἐπὶ τῶν ἄλλων ἐννέα κατηγοριῶν· <br>
δεῖ γὰρ γινώσκειν, ὡς δέκα εἰσὶν αἱ πᾶσαι κατηγορίαι ἤτοι τὰ γενι-<br>
κώτατα γένη, ὑφ᾿ ἃς ἀναφέρεται πᾶσα φωνὴ ἁπλῶς λεγομένη. Εἰσὶ δὲ <br>
αὗται· αʹ οὐσία οἷον λίθος· βʹ ποσὸν οἷον δύο, τρία· γʹ πρός τι οἷον <br>
πατήρ, υἱός· δʹ ποιὸν οἷον λευκόν, μέλαν· εʹ ποῦ οἷον ἐν Δαμασκῷ, τοῦτο <br>
δὲ τόπου ἐστὶ δηλωτικόν· Ϛʹ ποτέ, χθές, αὔριον· τοῦτο δὲ χρόνου ἐστὶ <br>
δηλωτικόν· ζʹ ἔχειν οἷον ἱμάτιον φορεῖν· ηʹ κεῖσθαι οἷον ἵστασθαι, <br>
καθέζεσθαι· θʹ ποιεῖν οἷον καίειν· ιʹ πάσχειν οἷον καίεσθαι. <br>
&nbsp;&nbsp; Ἑτερογενῆ δέ εἰσιν, ὅσα ὑπ᾿ ἄλλην καὶ ἄλλην κατηγορίαν εἰσί· <br>
καὶ ὁμογενῆ μὲν οἷον ὁ ἄνθρωπος καὶ ὁ ἵππος, ὑπὸ τὴν οὐσίαν γάρ <br>
εἰσιν ἀμφότερα, ἑτερογενῆ δὲ ὡς ἄνθρωπος καὶ ἐπιστήμη· ὁ μὲν γὰρ <br>
ἄνθρωπος ὑπὸ τὴν οὐσίαν ἐστίν, ἡ δὲ ἐπιστήμη ὑπὸ τὴν ποιότητα. <br>
&nbsp;&nbsp; Ὁμοειδῆ εἰσιν, ὅσα ὑπὸ τὸ αὐτὸ εἶδος τάσσονται καὶ κοινωνοῦσι <br>
τῷ λόγῳ τῆς οὐσίας οἷον Πέτρος, Παῦλος· ἀμφότεροι γὰρ ὑφ᾿ ἓν <br>
εἶδός εἰσι, τὸ τοῦ ἀνθρώπου. Ἑτεροειδῆ δέ εἰσιν, ὅσα τῷ εἴδει διαφέ-<br>
ρουσιν ἤγουν τῷ λόγῳ τῆς οὐσίας οἷον ἄνθρωπος καὶ ἵππος. Οἱ δὲ <br>
ἅγιοι πατέρες ὁμογενῆ καὶ ὁμοειδῆ ταὐτὸν λέγουσι τὰ ὁμοούσια <br>
ἤγουν τὰς ὑπὸ τὸ αὐτὸ εἶδος ὑποστάσεις. <br>
&nbsp;&nbsp; Ὁμοϋπόστατά εἰσιν, ὅτε δύο φύσεις ἐν μιᾷ ὑποστάσει ἑνωθῶσι καὶ <br>
μίαν σχῶσιν ὑπόστασιν σύνθετον καὶ ἓν πρόσωπον ὡς ψυχὴ καὶ σῶμα. <br>
Ἑτεροϋπόστατα δὲ καὶ ἀριθμῷ διαφέροντα, ὅσα τῇ συμπλοκῇ τῶν συμβε-<br>
βηκότων τὴν ἰδιότητα τῆς οἰκείας ὑποστάσεως ἀφωρίσαντο ἤγουν <br>
ὅσα τοῖς συμβεβηκόσι διαφέρουσιν ἀλλήλων καὶ τὴν ἀνὰ μέρος καὶ καθ᾿ <br>
ἑαυτὸ ἔχουσιν ὕπαρξιν οἷον τὰ ἄτομα Πέτρος καὶ Παῦλος· ἄλλος γάρ <br>
ἐστιν οὗτος καὶ ἄλλος ἐκεῖνος. <br>
[50]&nbsp;&nbsp; <b>Περὶ ποσοῦ καὶ ποσότητος.</b> <br>
[50.2]&nbsp;&nbsp;&nbsp;&nbsp;&nbsp; Ποσότης ἐστὶ σωρεία μονάδων· τὴν μὲν γὰρ μονάδα 
οὔ φασι ποσό-<br>
τητα ἀλλ᾿ ἀρχὴν ποσότητος. Μονάδος οὖν καὶ μονάδος συνερχομένων <br>
γίνονται δύο, ὥστε οὐ διαίρεσίς ἐστιν ἡ ποσότης ἀλλὰ σωρεία καὶ <br>
συνάφεια μονάδων· τὸ μὲν γὰρ τὰ δύο διελεῖν εἰς ἓν καὶ ἓν ἀνὰ μέρος, <br>
τοῦτο διαίρεσίς ἐστι, τὸ δὲ τὸ ἓν καὶ ἓν δύο εἰπεῖν, τοῦτο μᾶλλον συνά-<br>
φειά ἐστιν. <br>
&nbsp;&nbsp; Ἰστέον δέ, ὅτι ποσότης μέν ἐστιν αὐτὸ τὸ μέτρον καὶ ὁ ἀριθμὸς ὁ <br>
μετρῶν καὶ ἀριθμῶν, ποσὰ δὲ τὰ τῷ ἀριθμῷ καὶ τῷ μέτρῳ ὑποκείμενα <br>
ἤγουν τὰ μετρούμενα καὶ ἀριθμούμενα. Τῶν δὲ ποσῶν τὰ μέν εἰσι διωρι-<br>
σμένα, τὰ δὲ συνεχῆ. Συνεχὲς μὲν οὖν ἐστιν, ὅτε ἕν ἐστι τὸ μετρούμενον, <br>
ὥσπερ ἓν ξύλον εὑρίσκεται δίπηχυ, τρίπηχυ, ἢ λίθος ἤ τι τῶν τοιούτων, <br>
καὶ ἓν ὑπάρχον μετρεῖται καὶ λέγεται συνεχές. Διωρισμένα δέ εἰσι τὰ <br>
ἀπ᾿ ἀλλήλων κεχωρισμένα ὡς ἐπὶ δέκα λίθων ἢ δέκα φοινίκων· ταῦτα <br>
γὰρ κεχωρισμένα εἰσὶν ἀπ᾿ ἀλλήλων. Ταῦτα οὖν ἀριθμεῖσθαι λέγονται, <br>
εἰ μὴ διὰ σμικρότητα καὶ πλῆθος μετρηθῶσι μοδίῳ ἤ τινι τῶν τοιούτων <br>
ὥσπερ σῖτος ἤ τι τοιοῦτον. <br>
&nbsp;&nbsp; Ὁρίζονται δὲ τὰ μὲν συνεχῆ, ὧν τὰ μόρια πρός τινα κοινὸν ὅρον <br>
συνάπτουσιν· ἑνὸς γὰρ ὄντος τοῦ ξύλου τοῦ διπήχεος ἤγουν δύο <br>
πήχεις ἔχοντος τὸ τέλος τοῦ ἑνὸς πήχεος καὶ ἡ ἀρχὴ τοῦ ἄλλου πήχεος <br>
μία ἐστί, κεκολλημέναι γάρ εἰσι καὶ συνημμέναι καὶ οὔκ εἰσιν ἀπ᾿ ἀλλή-<br>
λων διῃρημέναι· τὰ δὲ διωρισμένα, ὧν τὰ μόρια πρός τινα κοινὸν <br>
ὅρον οὐ συνάπτουσιν ὡς ἐπὶ δέκα λίθων. Ἐὰν γὰρ ἀριθμήσῃς πέντε καὶ <br>
πέντε, οὐκ ἔχουσι κοινὸν ὅρον τὸν συνάπτοντα αὐτούς· εἰ γὰρ δώσεις <br>
τι μεταξὺ τῶν πέντε καὶ τῶν πέντε, γίνονται ἕνδεκα καὶ οὐ δέκα· καὶ <br>
αὐτὸ δὲ τὸ ὄνομα δηλοῖ τοῦ συνεχοῦς καὶ τοῦ διωρισμένου. Ὑπὸ μὲν <br>
οὖν τὸ διωρισμένον ποσὸν ἀνάγεται ὁ ἀριθμὸς καὶ ὁ λόγος. Ἀριθμὸν δὲ <br>
λέγομεν ἐνταῦθα τὰ ἀριθμούμενα· τὰ γὰρ ἀριθμούμενα πάντα διωρισ-<br>
μένα εἰσίν, ὡς δέδεικται. Καὶ ὁ λόγος δὲ διωρισμένος ἐστίν· ὁ γὰρ <br>
λόγος ἀριθμούμενος ταῖς λέξεσιν οὐκ ἔχει κοινὸν ὅρον τὸν συνάπτοντα <br>
τὰ μόρια αὐτοῦ. Ἐὰν γὰρ ἔχῃ δέκα λέξεις ὁ λόγος καὶ διέλῃς αὐτὰς <br>
εἰς πέντε καὶ πέντε, οὐκ ἔχουσι κοινὸν ὅρον τὸν συνάπτοντα αὐτάς· ἐὰν <br>
γὰρ παρεντεθῇ τι ἐν τῷ μέσῳ, γίνονται ἕνδεκα καὶ οὐ δέκα. Ὁμοίως <br>
καὶ ἡ λέξις ἀριθμουμένη συλλαβαῖς οὐκ ἔχει κοινὸν ὅρον τὸν συνάπτοντα <br>
τὰς συλλαβάς, οἷον Σωκράτης· μεταξὺ τῆς <b>Σω</b> συλλαβῆς καὶ 
τῆς <b>κρα</b> <br>
οὐκ ἔστι κοινὸς ὅρος συνάπτων αὐτάς. <br>
&nbsp;&nbsp; Συνεχῆ δὲ ποσὰ πέντε· σῶμα, ἐπιφάνεια, γραμμή, τόπος, χρόνος. <br>
Χρὴ δὲ γινώσκειν, ὅτι ἡ στιγμὴ ἄποσός ἐστιν· οὐ γὰρ μετρεῖται <br>
οὐδὲ ἀριθμεῖται, ἐπειδὴ οὐκ ἔχει οὐδεμίαν διάστασιν. Ἡ δὲ γραμμὴ <br>
ἔχει μίαν διάστασιν, ἔστι γὰρ μῆκος ἀπλατὲς οἷον· αὕτη οὖν ὑπὸ τὸ <br>
συνεχὲς ποσὸν ἀνάγεται. Μία γὰρ οὖσα μετρεῖται καὶ τὰ μόρια αὐτῆς <br>
ἔχουσι κοινὸν ὅρον συνάπτοντα αὐτὰ τὴν μεταξὺ στιγμήν. Ἐπιφάνεια <br>
δέ ἐστι τὸ ἔξω μέρος τοῦ σώματος, παρὰ τὸ φαίνεσθαι. Ἔχει δὲ δύο <br>
διαστάσεις, μῆκος καὶ πλάτος. Καὶ αὕτη δὲ μία οὖσα μετρεῖται, καὶ τὰ <br>
μόρια αὐτῆς ἔχουσι κοινὸν ὅρον συνάπτοντα αὐτὰ τὴν μεταξὺ γραμμήν. <br>
Χρὴ δὲ γινώσκειν, ὅτι ἡ μὲν ὁμαλὴ καὶ ἴση ἐπιφάνεια ἐπίπεδος λέγεται, <br>
ἡ δὲ ἀνώμαλος καὶ σκολιὰ ἁπλῶς ἐπιφάνεια. Τὸ δὲ σῶμα ἔχει τρεῖς <br>
διαστάσεις· μῆκος, πλάτος, βάθος ἤγουν πάχος· καὶ ἓν ὑπάρχον μετρεῖ-<br>
ται, καὶ τὰ μόρια αὐτοῦ ἔχουσι κοινὸν ὅρον συνάπτοντα αὐτὰ τὴν ἐπιφά-<br>
νειαν. Καὶ ὁ τόπος δὲ ἐπιφάνειά ἐστι τοῦ ἀέρος· ὁ γὰρ τόπος σου ἐπι-<br>
φάνεια ἤγουν τὸ τέλος τοῦ περιέχοντός σε ἀέρος ἐστὶ καὶ ὡς ἐπιφάνεια <br>
ὑπὸ τὸ συνεχὲς ποσὸν ἀνάγεται. Καὶ ὁ χρόνος δὲ μετρεῖται εἰς τὸν παρε-<br>
ληλυθότα καὶ εἰς τὸν μέλλοντα, καὶ ἔχουσι τὰ μόρια αὐτοῦ κοινὸν <br>
ὅρον συνάπτοντα αὐτὰ τὸ νῦν· τὸ δὲ νῦν ἄποσόν ἐστιν. Ἰδοὺ οὖν τρία <br>
εἰσὶν ἄποσα· ἡ μονὰς καὶ ἡ στιγμὴ καὶ τὸ νῦν. Καὶ κυρίως μὲν ταῦτα τὰ <br>
[50.56]&nbsp;&nbsp; ἑπτὰ λέγονται ποσά· ἀριθμός, λόγος, χρόνος, τόπος, γραμμή, ἐπι-<br>
φάνεια, σῶμα. <br>
&nbsp;&nbsp; Κατὰ συμβεβηκὸς δὲ λέγομεν ποσὰ καὶ τὰ ἐν αὐτοῖς θεωρούμενα, <br>
πρᾶξιν, κίνησιν, χρῶμα καὶ τὰ τοιαῦτα· οἷον, εἰ ἐν πολλῷ χρόνῳ <br>
γένηται ἡ πρᾶξις καὶ ἡ κίνησις, φαμὲν πολλὴν πρᾶξιν καὶ πολλὴν <br>
κίνησιν, εἰ δὲ ἐν ὀλίγῳ, ὀλίγην. Ὁμοίως καί, εἰ ἐν πολλῷ σώματι λευκό-<br>
της εἴη, φαμὲν πολὺ λευκόν, εἰ δὲ ἐν ὀλίγῳ, ὀλίγον. <br>
&nbsp;&nbsp; Ἔτι τοῦ ποσοῦ τὸ μέν ἐστιν ὡρισμένον, τὸ δὲ ἀόριστον. Ὡρισμένον <br>
μὲν οὖν ἐστι τὸ δυνάμενον μετρεῖσθαι ἢ ἀριθμεῖσθαι, τὸ δὲ ἀόριστον τὸ <br>
ὑπεροχῇ τινι ὑπερβάλλον πᾶν μέτρον καὶ πάντα ἀριθμόν· καὶ λέγεται <br>
μέγα καὶ πολὺ ἀορίστως, ὡς λέγομεν· Πολλὴ ἡ εὐσπλαγχνία τοῦ θεοῦ, <br>
μέγα τὸ μυστήριον τῆς τοῦ θεοῦ λόγου οἰκονομίας. <br>
&nbsp;&nbsp; Χρὴ δὲ γινώσκειν, ὅτι ὁ Ἀριστοτέλης τὸ μέγα καὶ μικρὸν πολύ τε <br>
καὶ ὀλίγον καὶ τὸ μεῖζον καὶ τὸ μικρότερον καὶ ὀλιγώτερον καὶ πλείω <br>
καὶ διπλάσιον καὶ ἥμισυ καὶ τὰ τοιαῦτα ὑπὸ τὰ πρός τι τίθησι. Λέγομεν <br>
οὖν, ὅτι δυνατὸν τὸ αὐτὸ πρᾶγμα κατ᾿ ἄλλον καὶ ἄλλον σκοπὸν ὑπὸ <br>
ἄλλην καὶ ἄλλην κατηγορίαν ἀνάγεσθαι. Ὡς μὲν γὰρ ἀριθμὸν καὶ <br>
μέτρον δηλοῦντα τὰ προειρημένα ὑπὸ τὸ ποσὸν ἀνάγονται, ὡς δὲ <br>
σχέσιν ἔχοντα πρὸς ἄλληλα καὶ ὡς πρὸς ἄλληλα λεγόμενα ὑπὸ τὰ <br>
πρός τι· τὸ γὰρ μέγα πρὸς τὸ μικρὸν λέγεται μέγα καὶ τὸ διπλάσιον <br>
πρὸς τὸ ἥμισυ, ὁμοίως καὶ τὰ λοιπά. Τὸ δὲ σῶμα, καθὸ μὲν φυσικόν <br>
ἐστιν, ὑπὸ τὴν οὐσίαν ἀνάγεται, καθὸ δὲ μαθηματικὸν ἤγουν μετρού-<br>
μενον, ὑπὸ τὸ ποσόν. Ἔτι τοῦ ποσοῦ τὸ μὲν μέγεθος, τὸ δὲ πλῆθος. <br>
Τὸ μὲν οὖν μέγεθος μετρεῖται, τὸ δὲ πλῆθος ἀριθμεῖται. Ἀκολουθεῖ δὲ <br>
τὸ πηλίκον τῷ μεγέθει, τὸ δὲ ποσὸν τῷ πλήθει. <br>
&nbsp;&nbsp; Ἴδια δέ εἰσι τοῦ ποσοῦ τρία, ἅτινα λέγονται παρακολουθήματα· <br>
πρῶτον τὸ μὴ ἔχειν τι ἐναντίον καθ᾿ αὑτό· τὸ γὰρ σῶμα αὐτὸ καθ᾿ <br>
αὑτὸ οὐκ ἔχει τι ἐναντίον, καθὸ δέ ἐστι τυχὸν λευκόν, ἔχει τι ἐναντίον, <br>
τὸ μέλαν. Χρὴ δὲ γινώσκειν, ὅτι τῷ δύο ἀριθμῷ οὐκ ἔστιν ἐναντίος <br>
ἄλλος ἀριθμός· εἰ γὰρ ἔσται, πολλοὶ ἔσονται. Πάντες γὰρ οἱ ἄλλοι <br>
ἀριθμοὶ ἐναντίοι ἔσονται, καὶ εὑρίσκεται ἡ φύσις ἄδικος ἑνὶ πολλὰ <br>
ἀντιτάξασα· οὐ γὰρ ἐνδέχεται ἑνὶ πολλὰ εἶναι ἐναντία. Δεύτερον τὸ μὴ <br>
ἐπιδέχεσθαι τὸ μᾶλλον καὶ ἧττον. Οὐδὲ γὰρ οἱ δύο φοίνικές εἰσι μᾶλλον <br>
δύο ἤπερ οἱ δύο ἄνθρωποι. Τὸ δὲ μὴ ἔχον ἐναντίον οὐκ ἐπιδέχεται τὸ <br>
μᾶλλον καὶ ἧττον. Τρίτον δέ, ὃ μόνῳ καὶ παντὶ τῷ ποσῷ, τὸ ἴσον καὶ <br>
ἄνισον. Γραμμὴ γὰρ γραμμῆς ἴση ἐστὶ καὶ ἄνισος. <br>
[51]&nbsp;&nbsp; <b>Περὶ τῶν πρός τι.</b> <br>
[51.2]&nbsp;&nbsp;&nbsp;&nbsp;&nbsp; Πρός τι ταῦτά εἰσιν, ὅσα αὐτά, ἅπερ ἐστίν, 
ἑτέρων εἶναι λέγεται ἢ <br>
ὁπωσοῦν ἄλλως πρὸς ἕτερον. Καὶ ἑτέρων μὲν εἶναι λέγεται ὡς πατὴρ <br>
υἱοῦ· ὁ γὰρ πατὴρ πάντως υἱοῦ λέγεται πατήρ. Πρὸς ἕτερον δὲ ὡς μέγα <br>
πρὸς μικρὸν καὶ πολὺ πρὸς ὀλίγον· οὐ γὰρ λέγεται ὀλίγου πολὺ ἀλλὰ <br>
πρὸς ὀλίγον. <br>
&nbsp;&nbsp; Χρὴ δὲ γινώσκειν, ὅτι, ὅταν τι καθ᾿ ἑαυτὸ θεωρῆται, οὐκ ἔστι πρός τι,
<br>
ἡνίκα δὲ σχῇ σχέσιν πρὸς ἕτερον, τότε λέγεται πρός τι. Ὥστε τοῦτό <br>
ἐστι τὸ εἶναι τῶν πρός τι καὶ αὕτη αὐτῶν ἐστιν ἡ ὑπόστασις, ἐν τῷ <br>
πρὸς ἕτερον λέγεσθαι ἤγουν ἐν τῷ ἔχειν σχέσιν πρὸς ἕτερον· ἡ γὰρ <br>
πρὸς ἄλληλα σχέσις τὰ πρός τι ποιεῖ. <br>
&nbsp;&nbsp; Τῶν δὲ πρός τι τὰ μὲν ἐν τῷ αὐτῷ ὀνόματι ὀνομάζονται, ὡς φίλος <br>
φίλου φίλος, ἐχθρὸς ἐχθροῦ ἐχθρός, τὰ δὲ ἑτέρῳ ὀνόματι, ὡς πατὴρ <br>
υἱοῦ πατήρ, διδάσκαλος μαθητοῦ διδάσκαλος. <br>
&nbsp;&nbsp; Πάλιν τῶν πρός τι τὰ μὲν καθ᾿ ὑπεροχήν, ὡς τὸ μεῖζον ἐλάττονος <br>
μεῖζον, -τὰ δὲ κατὰ τὸ κρῖνον καὶ κρινόμενον, ὡς ἐπιστήμη ἐπιστητοῦ <br>
ἐπιστήμη· ἡ γὰρ ἐπιστήμη κρίνει τὸ ἐπιστητὸν ἤγουν ἡ γνῶσις κρίνει <br>
τὸ γνωστόν, καὶ αἴσθησις αἰσθητοῦ αἴσθησις καὶ θέσις θετοῦ θέσις καὶ <br>
στάσις στατοῦ στάσις καὶ ἀνάκλισις ἀνακλιτοῦ ἀνάκλισις καὶ τὰ τοι-<br>
αῦτα· -τὰ δὲ κατὰ δύναμιν καὶ ἀδυναμίαν, δύναμιν μὲν ὡς τὸ θερμὸν <br>
καὶ τὸ θερμαινόμενον, ἀδυναμίαν δὲ τὸ κατὰ στέρησιν τῆς δυνάμεως, <br>
ὡς λέγομεν ἀδυναμίαν ἔχειν τὴν ὄψιν ὁρᾶν τὴν ἄναστρον σφαῖραν· - <br>
τὰ δὲ κατὰ τὸ αἴτιον καὶ αἰτιατόν, ὡς πατὴρ υἱοῦ πατήρ. <br>
&nbsp;&nbsp; Ἴδιον δὲ τῶν πρός τι τὸ πρὸς ἀντιστρέφοντα λέγεσθαι· φίλος γὰρ <br>
φίλου φίλος καὶ φίλος φίλου φίλος, διδάσκαλος μαθητοῦ διδάσκαλος καὶ <br>
μαθητὴς διδασκάλου μαθητής· -καὶ τὸ ἅμα τῇ φύσει εἶναι. Τὸ δὲ ἅμα <br>
τῇ φύσει ἐστὶ τὸ συνεισφέρειν καὶ συνεισφέρεσθαι καὶ συναναιρεῖν καὶ <br>
συναναιρεῖσθαι· πατρὸς γὰρ ὄντος πάντως καὶ υἱὸς ἔσται, καὶ υἱοῦ <br>
ὄντος πάντως καὶ πατὴρ ἔσται καὶ πατρὸς μὴ ὄντος οὐδὲ υἱὸς ἔσται, - <br>
τίνος γὰρ ἔσται υἱὸς μὴ ὄντος πατρός; -καὶ υἱοῦ μὴ ὄντος οὐδὲ πατὴρ <br>
ἔσται· ὁ γὰρ μὴ ἔχων υἱὸν οὐκ ἔσται πατήρ. Ὥστε συναναιρεῖται ὁ <br>
υἱὸς τῷ πατρὶ καὶ ὁ πατὴρ τῷ υἱῷ, συναναιρεῖται δὲ οὐχ ἡ ὑπόστασις <br>
αὐτοῦ ἀλλ᾿ ἡ σχέσις. Εἰ γὰρ καὶ μένει ὁ υἱός, ἀλλ᾿ οὐχ υἱὸς μένει· μὴ <br>
ἔχων γὰρ πατέρα πῶς ἔσται υἱός; Εἰ δὲ καὶ λέγομεν υἱὸν τοῦ τετελευ-<br>
τηκότος, ἢ οὐ κυρίως λέγομεν ἀλλὰ καταχρηστικῶς, ἢ ὡς μὴ ἀπολο-<br>
μένου τοῦ πατρὸς καὶ εἰς τὸ μὴ εἶναι χωρήσαντος διὰ τὸ τῆς ψυχῆς <br>
ἀθάνατον. <br>
&nbsp;&nbsp; Χρὴ δὲ εἰδέναι, ὅτι ἑκάστη κατηγορία γενικώτατον γένος ἐστὶ καὶ <br>
ἔχει καὶ γένη καὶ εἴδη ὑπάλληλα καὶ διαιρετικὰς τῶν γενῶν καὶ συστα-<br>
τικὰς τῶν εἰδῶν διαφορὰς καὶ εἰδικώτατα εἴδη καὶ ἄτομα· οὔτε δὲ αἱ <br>
συστατικαὶ διαφοραὶ λέγονται οὐσιώδεις, εἰ μὴ μόνης τῆς οὐσίας, <br>
οὐδὲ τὰ ἄτομα λέγονται ὑποστάσεις, εἰ μὴ τῆς οὐσίας μόνης. <br>
&nbsp;&nbsp; Χρὴ δὲ εἰδέναι, ὅτι καὶ αὐτὴ ἡ οὐσία ὡς γένος καὶ σχέσιν ἔχον <br>
πρὸς ἕτερον ὑπὸ τὰ πρός τι ἀνάγεται· τὸ γὰρ γένος εἰδῶν ἐστι γένος <br>
καὶ τὰ εἴδη γένους εἰσὶν εἴδη καὶ τῶν πρός τί εἰσιν. Ἔτι τὰ πρός τι καὶ <br>
πρὸς ἀντιστρέφοντα λεγόμενα ἢ ἐν τοῖς αὐθεδράστοις ἔχουσι τὴν σχέσιν <br>
ἤγουν οὐσίαις, ἢ οὐκ ἐν τοῖς αὐθεδράστοις ἤγουν συμβεβηκόσι. Καὶ εἰ <br>
ἐν τοῖς αὐθεδράστοις, ἢ φυσικὴ αὐτῶν ἐστιν ἡ σχέσις ὡς πατρὸς καὶ <br>
υἱοῦ, ἢ οὐ φυσική. Εἰ δὲ οὐ φυσική, ἢ τυχικὴ ὡς δοῦλος καὶ δεσπότης <br>
ἢ τεχνικὴ ὡς μαθητὴς καὶ διδάσκαλος ἢ προαιρετικὴ ὡς φίλος καὶ φίλος, <br>
ἐχθρὸς καὶ ἐχθρός. Εἰ δὲ οὐκ ἐν τοῖς αὐθεδράστοις ἀλλ᾿ ἐν τοῖς συμβεβη-<br>
κόσιν, ἢ φυσικὴ ὡς τὸ διπλάσιον καὶ τὸ ἥμισυ, ἢ οὐ φυσική. <br>
&nbsp;&nbsp; Χρὴ δὲ τὰ πρός τι πρότερον ὑπ᾿ ἄλλην κατηγορίαν ἀνάγεσθαι ὡς <br>
καθ᾿ ἑαυτὸ θεωρούμενον καὶ τότε ὡς σχέσιν ἔχον πρὸς ἕτερον ὑπὸ τὰ <br>
πρός τι· δεῖ γὰρ πρότερον εἶναί τι ἀσχέτως καὶ τότε θεωρεῖσθαι ἐν <br>
αὐτῷ σχέσιν. <br>
[52]&nbsp;&nbsp; <b>Περὶ ποιοῦ καὶ ποιότητος.</b> <br>
[52.2]&nbsp;&nbsp;&nbsp;&nbsp;&nbsp; Ποιότης ἐστί, καθ᾿ ἣν ποιοί τινες ὀνομάζονται. 
Καὶ πάλιν ποιότης <br>
ἐστί, καθ᾿ ἣν παρωνύμως τὰ μετέχοντα αὐτῆς λέγεται· ἐκ τῆς φρο-<br>
νήσεως φρόνιμος λέγεται ὁ ἔχων τὴν φρόνησιν καὶ θερμὸς ὁ μετέχων <br>
θερμότητος. <br>
&nbsp;&nbsp; Χρὴ δὲ εἰδέναι, ὅτι τὸ ποιὸν καθολικώτερόν ἐστι τῆς ποιότητος· τὸ
<br>
γὰρ ποιὸν σημαίνει τὴν ποιότητα καὶ τὸ μετέχον αὐτῆς ἤγουν τὴν <br>
θερμότητα καὶ τὸ θερμόν, τὸ ἔχον τὴν θερμότητα· ποιοὶ μὲν γάρ εἰσιν <br>
οἱ ἔχοντες τὴν ποιότητα, οἷον οἱ ἔχοντες θερμότητα θερμοὶ λέγονται. <br>
Οἱ μὲν θερμοὶ ποιοί εἰσιν, ἡ δὲ θερμότης ποιότης. Λέγεται δὲ πολλάκις <br>
καὶ αὐτὴ ἡ ποιότης ποιόν, ὁμοίως καὶ ἐπὶ τοῦ ποσοῦ καὶ τῆς ποσότητος. <br>
&nbsp;&nbsp; Τῶν δὲ ποιοτήτων αἱ μὲν τοῖς ἐμψύχοις {καὶ λογικοῖς} ἐνυπάρχουσι σώμα-<br>
σιν ὡς ἐπιστῆμαι καὶ ἀρεταί, νόσοι καὶ ὑγίεια, καὶ λέγονται ἕξεις καὶ διαθέ-<br>
[52.14]&nbsp;&nbsp; σεις, αἱ δὲ καὶ τοῖς ἐμψύχοις καὶ τοῖς ἀψύχοις ὡς θερμότης, 
ψύξις, μορφή, <br>
σχῆμα, δύναμις καὶ ἀδυναμία. Τούτων δὲ αἱ μέν εἰσι δυνάμει, αἱ δὲ <br>
ἐνεργείᾳ· καὶ εἰ μὲν δυνάμει, ποιοῦσι δύναμιν καὶ ἀδυναμίαν· εἰ δὲ ἐνερ-<br>
γείᾳ, ἢ διὰ βάθους κεχωρήκασιν, ὡς ἡ θερμότης δι᾿ ὅλου τοῦ πυρὸς <br>
καὶ ἡ λευκότης δι᾿ ὅλου τοῦ γάλακτος καὶ τῆς χιόνος καὶ ποιεῖ πάθος <br>
καὶ παθητικὴν ποιότητα, ἢ ἐπιπολῆς καὶ ποιοῦσι σχῆμα καὶ μορφήν. <br>
Εἰσὶν οὖν τῆς ποιότητος εἴδη τέσσαρα· ἕξις καὶ διάθεσις, δύναμις καὶ <br>
ἀδυναμία, πάθος καὶ παθητικὴ ποιότης, σχῆμα καὶ μορφή. <br>
&nbsp;&nbsp; Διαφέρει δὲ ἕξις διαθέσεως, ὅτι ἡ μὲν ἕξις δυσμετάβλητός ἐστι καὶ
<br>
χρονιωτέρα οἷον ἡ φρόνησις· οὐ γὰρ ταχὺ μεταβάλλεταί τις τῆς φρονή-<br>
σεως εἰς ἀφροσύνην. Ὁμοίως καὶ ἡ ἐπιστήμη, ὅτε ἀκριβῶς τις ἐπίσταται, <br>
δυσμετάβλητός ἐστιν ἐν αὐτῷ ἡ γνῶσις, ἕξις ἐστί, καὶ ἡ ἀνδρεία καὶ ἡ <br>
σωφροσύνη καὶ ἡ δικαιοσύνη ὁμοίως. Διαθέσεις δέ εἰσι τὰ εὐκίνητα καὶ <br>
ταχέως μεταβάλλοντα οἷον θερμότης, ψύξις, νόσος, ὑγίεια καὶ τὰ τοι-<br>
αῦτα· διάκειται μὲν γὰρ κατὰ ταῦτα ὁ ἄνθρωπος, ταχέως δὲ μεταβάλλε-<br>
ται ἐκ θερμοῦ ψυχρὸς γινόμενος καὶ ἐκ νόσου ὑγιής. Καὶ αὐτὰ δὲ ταῦτα <br>
οἷον ἡ νόσος καὶ ἡ ὑγίεια καὶ τὰ τοιαῦτα, ἐὰν ὦσι μόνιμα καὶ δυσμετά-<br>
βλητα, ἕξεις εἰσί. Καθολικωτέρα δέ ἐστιν ἡ διάθεσις· ἀμφότεραι μὲν γὰρ <br>
διαθέσεις λέγονται, διάκειται γάρ πως κατὰ ταύτας ὁ ἄνθρωπος, ἀλλ᾿ <br>
ἡ μὲν δυσμετάβλητος διάθεσις ἕξις λέγεται, ἡ δὲ εὐμετάβλητος διάθεσις <br>
μόνον. <br>
&nbsp;&nbsp; Δεύτερον εἶδος ποιότητος δύναμις καὶ ἀδυναμία, ἅτινα οὔκ εἰσιν <br>
ἐνεργείᾳ, ἔχουσι δὲ ἐπιτηδειότητα καὶ δύναμιν φυσικὴν ἢ ἀνεπιτηδει-<br>
ότητα, ὥς φαμεν τὸν μὲν παῖδα δυνάμει μουσικόν, εἰ γὰρ καὶ μὴ ἔχει <br>
ἐνεργείᾳ τὴν μουσικήν, ἀλλ᾿ ἔχει ἐπιτηδειότητα πρὸς τὸ δέξασθαι τὴν <br>
μουσικήν, τὸ δὲ ἄλογον ἄμουσον ὡς μήτε ἐνεργείᾳ ἔχον τὴν μουσικὴν <br>
μήτε δυνάμενον αὐτὴν δέξασθαι· καὶ τὸ σκληρὸν δὲ δύναμιν ἔχει τοῦ <br>
μὴ ταχέως διαιρεῖσθαι. <br>
&nbsp;&nbsp; Τρίτον εἶδος παθητικὴ ποιότης καὶ πάθος οἷον θερμότης, λευκότης,
<br>
ψύξις, μελανία καὶ τὰ τοιαῦτα. Τὸ μὲν οὖν πάθος εὐαπόβλητόν ἐστιν <br>
ὡς ἡ διάθεσις, ὡς ἄν τις ἢ διὰ αἰδὼ ἢ διὰ φόβον ὠχριάσῃ ἢ ἐρυθριάσῃ, <br>
ἡ δὲ παθητικὴ ποιότης δυσκίνητος καὶ δυσμετάβλητός ἐστι. Τῶν δὲ <br>
παθητικῶν ποιοτήτων τινὲς μὲν ἀπὸ πάθους οὐ γεγένηνται ἤγουν οὐκ <br>
ἀλλαχόθεν, ἀλλὰ κατ᾿ οὐσίαν ὑπάρχουσιν ὡς τῷ πυρὶ ἡ θερμότης καὶ <br>
τῷ μέλιτι ἡ γλυκύτης· οὔτε γὰρ τῷ πυρὶ ἐπίκτητος ἡ θερμότης οὐδὲ <br>
τῷ μέλιτι ἡ γλυκύτης, οὔτε πρότερον μὴ ὄντα τοιαῦτα ὕστερον προσε- <br>
λάβοντο τὴν θερμότητα καὶ τὴν γλυκύτητα, ὅμως δὲ τὸ αὐτὸ πάθος <br>
ποιοῦσι κατὰ τὴν ἡμετέραν αἴσθησιν· τὸ μὲν γὰρ πῦρ θερμὸν ὂν θερμαί-<br>
νει ἡμᾶς καὶ τὸ μέλι γλυκὺ ὂν γλυκαίνει ἡμᾶς· -τινὲς δὲ ἀπό τινος <br>
πάθους ἤγουν κράσεως γεγόνασι καὶ ποιοῦσιν ἐνίοτε πάθος κατὰ τὴν <br>
ἡμετέραν αἴσθησιν ἀλλ᾿ οὐ τὸ αὐτὸ πάθος καὶ τὴν αὐτὴν ποιότητα, <br>
ἣν ἔχουσιν, οἷά εἰσι τὰ χρώματα· τὸ γὰρ λευκὸν ἔκ τινος πάθους καὶ <br>
κράσεως γινόμενον πάθος μὲν ποιεῖ περὶ τὴν ὅρασιν ἤγουν τὴν διά-<br>
κρισιν καὶ ἐξάπλωσιν καὶ φωτισμόν, οὐ λευκαίνει δὲ ἡμᾶς. Ἡ οὖν παθη-<br>
τικὴ ἡ μὴ οὖσα ἐπίκτητος ἢ παντὶ τῷ εἴδει ἐνυπάρχει ὡς ἡ θερμότης <br>
ὅλῳ τῷ πυρί, ἢ οὐ παντὶ ὡς ἡ μελανία τοῖς Αἰθίοψιν· οὐ γὰρ πάντες οἱ <br>
ἄνθρωποι μέλανες. Ταῦτα δὲ οὐ μόνον περὶ σῶμα θεωρεῖται ἀλλὰ καὶ <br>
περὶ ψυχήν. <br>
&nbsp;&nbsp; Τέταρτον εἶδος ποιότητος σχῆμα καὶ μορφή. Τὸ μὲν οὖν σχῆμα ἐπὶ <br>
τῶν ἐμψύχων καὶ ἐπὶ τῶν ἀψύχων φέρεται, ἡ δὲ μορφὴ ἐπὶ τῶν ἐμψύχων <br>
μόνον. Εἰ δὲ ῥηθῇ ἐπὶ τῶν ἀψύχων μορφὴ ἢ εὔμορφον, οὐ κυρίως ἀλλὰ <br>
καταχρηστικῶς λέγεται. Καθολικώτερον οὖν ἐστι τὸ σχῆμα· καὶ ἡ <br>
μορφὴ γὰρ καλεῖται σχῆμα. Τὸ δὲ τῶν ἀψύχων σχῆμα οὐ καλεῖται <br>
μορφή. Ἡ δὲ εὐθύτης ἤγουν ὀρθότης καὶ ἡ καμπυλότης ἤγουν στρε-<br>
βλότης τῆς ποιότητός εἰσιν. <br>
&nbsp;&nbsp; Χρὴ γινώσκειν, ὅτι τὰ ποιὰ ὡς ἐπὶ τὸ πλεῖστον παρωνύμως ἀπὸ τῶν <br>
ποιοτήτων λέγονται ὡς ἀπὸ τῆς θερμότητος θερμόν, τινὰ δὲ καὶ ὁμω-<br>
νύμως ὡς μουσικὴ ἐπιστήμη καὶ μουσικὴ γυνὴ ἡ ἔχουσα τὴν μου-<br>
σικὴν ἐπιστήμην, τινὰ δέ, εἰ καὶ σπανίως, ἑτερωνύμως ὡς ἀπὸ τῆς <br>
ἀρετῆς σπουδαῖος· ὁ γὰρ ἐνάρετος σπουδαῖος λέγεται. <br>
&nbsp;&nbsp; Χρὴ γινώσκειν, ὅτι τὸ πάθος διττόν· ἢ γὰρ ἐν τῷ ἤδη πεπονθέναι <br>
λέγεται, καὶ ἀνάγεται ὑπὸ τὴν ποιότητα, ὡς τὸ ἤδη λελευκασμένον ἱμάτιον <br>
λέγεται λευκόν, ἢ ἐν τῷ νῦν πάσχειν, καὶ ἀνάγεται ὑπὸ τὴν τοῦ πάσχειν <br>
κατηγορίαν, ὡς τὸ μήπω λευκανθὲν ἀλλὰ νῦν λευκαινόμενον. <br>
&nbsp;&nbsp; Χρὴ γινώσκειν, ὡς οὔκ εἰσιν αἱ ποιότητες σώματα ἀλλὰ ἀσώματοι. <br>
Εἰ γὰρ ἦσαν σώματα, ὑπὸ τὴν οὐσίαν ἦσαν· καὶ πάντα δὲ τὰ συμβεβη-<br>
κότα ἀσώματά εἰσι καὶ καθ᾿ ἑαυτὰ ἀνύπαρκτα, εἰ μὴ ἐν τῇ οὐσίᾳ θεωρη-<br>
θῶσι. <br>
&nbsp;&nbsp; Χρὴ γινώσκειν, ὅτι αἱ οὐσιώδεις ποιότητες ὑπὸ τὴν οὐσίαν ἀνάγον-<br>
ται· μέρη γὰρ αὐτῆς εἰσιν ὡς διαιροῦντα αὐτὴν καὶ εἰς τὸν ὁρισμὸν τῶν <br>
εἰδῶν αὐτῆς λαμβανόμενα, ὑφ᾿ ἣν δὲ κατηγορίαν τὸ ὅλον, ὑπὸ ταύτην <br>
καὶ τὰ μέρη αὐτοῦ ἀναχθήσονται. Τὸ βαρὺ καὶ κοῦφον ἢ ἐν ὄγκοις <br>
θεωρεῖται ὡς ἐπὶ τῶν σταθμιζομένων καὶ ἀνάγεται ὑπὸ τὸ ποσόν, ἢ ἐν <br>
οὐσίᾳ ὡς ἐν τοῖς στοιχείοις ἤγουν πυρὶ καὶ γῇ καὶ ἀνάγονται ὑπὸ τὴν <br>
οὐσίαν ὡς οὐσιώδεις διαφοραί, ὁμοίως καὶ τὸ πυκνὸν καὶ μανὸν ἤγουν <br>
ἀραιόν· ἢ γὰρ οὐσιωδῶς ἐν τοῖς στοιχείοις καὶ ἀνάγονται ὑπὸ τὴν <br>
οὐσίαν, ἢ ἐπεισάκτως ἐν ἱματίοις καὶ ἀνάγονται ὑπὸ τὴν κεῖσθαι κατη-<br>
γορίαν, θέσει γάρ εἰσι. <br>
&nbsp;&nbsp; Τρία δέ εἰσιν ἴδια τῆς ποιότητος ἤγουν παρακολουθήματα· πρῶτον <br>
τὸ ἐναντιότητα ἐπιδέχεσθαι· τὸ γὰρ θερμὸν ἐναντίον τῷ ψυχρῷ καὶ τὸ <br>
λευκὸν τῷ μέλανι· δεύτερον τὸ μᾶλλον καὶ ἧττον· ἔνθα γὰρ ἐναντιότης <br>
ἐστί, καὶ τὸ μᾶλλον καὶ τὸ ἧττον εὑρίσκεται. Τὸ δὲ μᾶλλόν ἐστιν ἐπί-<br>
τασις, καὶ τὸ ἧττον ὕφεσις. Ἐνδέχεται οὖν εἰπεῖν τόδε τὸ εἶδος μᾶλλον <br>
τοῦδε λευκὸν καὶ ἧττον ψυχρόν. Τρίτον παρακολούθημα, τὸ καὶ ἰδιώτα-<br>
τον τοῦ ποιοῦ, τὸ ὅμοιον καὶ ἀνόμοιον. Δεῖ δὲ γινώσκειν, ὅτι τὸ σχῆμα <br>
οὐκ ἔχει ἐναντίον. <br>
&nbsp;&nbsp; Χρὴ γινώσκειν, ὅτι οὐ πᾶσαι αἱ στερήσεις ἀποφατικῶς λέγονται, <br>
ἀλλὰ καὶ στερήσεις εἰσὶ καταφατικῶς λεγόμεναι ὡς τυφλότης καὶ κωφό-<br>
της. Καὶ πάλιν οὐ πᾶν εἶδος καταφατικῶς ὀνομάζεται ἀλλὰ καὶ ἀπο-<br>
φατικῶς, ὥσπερ ἡ ἀκολασία εἶδος οὖσα οὐ καταφατικῶς ἀλλ᾿ ἀπο-<br>
φατικῶς ὠνομάσθη· ἡ γὰρ κατάθεσις κατάφασις λέγεται οἷον ‘καλός <br>
ἐστιν’, ἡ δὲ ἄρνησις ἀπόφασις οἷον ‘οὐκ ἔστι καλός’· ὅτε δὲ λέγομεν <br>
‘ἄνομος εἶ’, τὸ <b>α</b> ἄρνησιν σημαίνει ὡς τὸ οὔ. <br>
&nbsp;&nbsp; Εἰ δὲ λέγεται τόδε τὸ λευκὸν ἴσον εἶναι τῷδε τῷ λευκῷ, οὐ καθὸ <br>
ποιότης λέγεται ἴσον εἶναι ἀλλὰ καθὸ ποσότης καὶ τὸ εἶναι τὴν ἐπι-<br>
φάνειαν ταύτην ἴσην ἐκείνῃ τῇ ἐπιφανείᾳ, ὡς καὶ ἐν τῷ ποσῷ τὸ ὅμοιον <br>
καὶ ἀνόμοιον θεωρεῖται οὐ καθὸ ποσόν, ἀλλὰ καθὸ μετέχει ποιότητος. <br>
[53]&nbsp;&nbsp; <b>Περὶ τοῦ ποιεῖν καὶ πάσχειν.</b> <br>
[53.2]&nbsp;&nbsp;&nbsp;&nbsp;&nbsp; Χρὴ γινώσκειν, ὅτι ἡ ποίησις καὶ ἡ πάθησις 
ἤγουν ἡ ποιητικὴ δύναμις <br>
καὶ ἡ παθητικὴ ὑπὸ τὴν ποιότητά εἰσι, τὸ δὲ ποιεῖν καὶ τὸ πάσχειν <br>
οὐσία τίς ἐστι τοιῶσδε ἐνεργοῦσα ἢ πάσχουσα. Ποιεῖν οὖν ἐστι τὸ ἐν <br>
ἑαυτῷ ἔχειν τὴν αἰτίαν τῆς ἐνεργείας, πάσχειν δὲ τὸ ἐν ἑαυτῷ καὶ ἐν <br>
ἄλλῳ ἔχειν τὴν αἰτίαν τοῦ πάσχειν ὡς ὁ δημιουργὸς καὶ τὸ δημιουργού-<br>
μενον· ὁ μὲν γὰρ δημιουργὸς ἐν ἑαυτῷ ἔχει τὴν αἰτίαν τῆς δημιουργίας, <br>
[53.8]&nbsp;&nbsp; τὸ δὲ δημιουργούμενον ἐν μὲν τῷ δημιουργῷ τὴν ἀρχὴν τῆς δημιουργίας,
<br>
ἐν ἑαυτῷ δὲ τὴν ἐπιτηδειότητα τῆς παθήσεως. Δημιουργὸν δὲ ἐνταῦθα <br>
τὸν τεχνίτην λέγομεν οἷον τέκτονα, δημιουργούμενον δὲ τὴν ὕλην τὴν <br>
ὑποκειμένην τῷ τεχνίτῃ οἷον τὴν ξυλήν· αὕτη γὰρ ὑπόκειται τῷ τέκτονι. <br>
&nbsp;&nbsp; Τοῦ δὲ ποιεῖν καὶ τοῦ πάσχειν τὰ μὲν ἁπλῶς λέγονται ποιεῖν ὡς <br>
ἐπὶ τῶν ποιητικῶν τεχνῶν οἷον τεκτονικῆς, χαλκευτικῆς καὶ τῶν τοιού-<br>
των, ἐφ᾿ ὧν καὶ μετὰ τὸ παύσασθαι τὸν ποιοῦντα διαμένει τὸ ποίημα· <br>
τοῦ γὰρ οἰκοδόμου παυσαμένου τοῦ οἰκοδομεῖν διαμένει τὸ οἰκοδομη-<br>
θέν· -τὸ δὲ λέγεται πράττειν, ἐφ᾿ ὧν οὐ διαμένει τὸ πραττόμενον <br>
παυσαμένου τοῦ πράττοντος· παυσαμένου γὰρ τοῦ αὐλητοῦ οὐ δια-<br>
μένει ἀλλ᾿ ἀπόλλυται ἡ αὔλησις· -τὸ δὲ λέγεται θεωρεῖν ὡς τὸ ἀστρο-<br>
νομεῖν, γεωμετρεῖν, νοεῖν καὶ τὰ τοιαῦτα, ἔτι καὶ τὰ θεωρούμενα εἴδη ἐν <br>
τοῖς ἀψύχοις οἷον πυρί, λίθῳ, ξύλῳ καὶ τοῖς τοιούτοις. Τὰ μὲν οὖν πρῶτα <br>
ἐπὶ τῶν λογικῶν εἰσι, τὸ δὲ ἔσχατον ἐπὶ τῶν ἀψύχων καὶ ἀλόγων· οὐ <br>
καθὸ γὰρ ἔμψυχον ποιεῖ ἀλλὰ καθὸ σῶμα πλησιάζον σώματι. <br>
&nbsp;&nbsp; Δύο δὲ ἔχει ἴδια· πρῶτον τὸ ἐπιδέχεσθαι ἐναντιότητα, τὸ γὰρ θερμαί-<br>
νειν ἐναντίον ἐστὶ τοῦ ψύχειν· δεύτερον τὸ μᾶλλον καὶ ἧττον· ἐνδέχεται <br>
γὰρ μᾶλλον θερμαίνειν καὶ ἧττον ψύχειν, ὁμοίως καὶ θερμαίνεσθαι καὶ <br>
ψύχεσθαι. <br>
&nbsp;&nbsp; Ἐν πάσαις οὖν ταῖς κατηγορίαις θεωρεῖται τὸ ποιεῖν καὶ πάσχειν· <br>
ἐν μὲν τῇ οὐσίᾳ τὸ γεννᾶν καὶ γεννᾶσθαι, ἐν δὲ τῷ ποσῷ ἀριθμεῖν καὶ ἀρι-<br>
θμεῖσθαι, ἐν δὲ τοῖς πρός τι διπλασιάζειν καὶ διπλασιάζεσθαι, ἐν τῇ <br>
ποιότητι λευκαίνειν καὶ λευκαίνεσθαι, ἐν τῷ κεῖσθαι καθίζειν καὶ καθέ- <br>
ζεσθαι, ἐν τῷ ἔχειν φορεῖν καὶ φορεῖσθαι, ἐν τῇ ποῦ περιέχειν καὶ περιέ-<br>
χεσθαι, καὶ ἐν τῇ ποτὲ περιέχεσθαι καὶ περιέχειν ἐν τῷ ἐνεστῶτι καὶ <br>
παρεληλυθότι καὶ μέλλοντι χρόνῳ. <br>
[54]&nbsp;&nbsp; <b>Περὶ τοῦ κεῖσθαι.</b> <br>
[54.2]&nbsp;&nbsp;&nbsp;&nbsp;&nbsp; Κεῖσθαί ἐστι τὸ ἔχον θέσιν πως πρὸς ἕτερον 
οἷον τὸ σῶμα τὸ κεί-<br>
μενόν πως πρὸς τὴν τοιαύτην θέσιν ἢ πρὸς ἀνάκλισιν ἢ καθέδραν ἢ <br>
στάσιν. Εἴδη δὲ τοῦ κεῖσθαι τρία· τὸ ἵστασθαι, τὸ καθῆσθαι, τὸ ἀνακλί-<br>
νεσθαι· τὸ μὲν γὰρ ὀρθὸν εἶναι τὸ ἵστασθαι ποιεῖ, τὸ δὲ κατὰ μέρος μὲν <br>
κεῖσθαι, κατὰ μέρος δὲ ἵστασθαι ποιεῖ τὸ καθῆσθαι, τὸ δὲ παντελῶς <br>
κεῖσθαι ποιεῖ τὸ ἀνακλίνεσθαι. Οὐ δηλοῖ δὲ τὸ κεῖσθαι οὐδὲ τὸ κείμενον <br>
οὐδὲ τὸν τόπον ἀλλὰ αὐτὴν τὴν θέσιν τοῦ κειμένου πρὸς τὸν τόπον. <br>
&nbsp;&nbsp; Τῶν δὲ κειμένων τὰ μὲν κατὰ φύσιν κεῖνται ὡς τὰ στοιχεῖα ἐν τοῖς
<br>
οἰκείοις τόποις οἷον γῆ, ὕδωρ, ἀήρ, πῦρ καὶ τὰ τοιαῦτα, τὰ δὲ κατὰ <br>
θέσιν καὶ τέχνην ὡς ἀνδριάς, κίων καὶ τὰ τοιαῦτα. Λοιπὸν ἐπιδιαίρεσις <br>
ἡ λέγουσα, ὅτι τῶν κειμένων τὰ μὲν στάσιμα ὡς γῆ, τὰ δὲ κινούμενα ὡς <br>
τὰ οὐράνια σώματα. Ἔτι τῶν κειμένων τὰ μὲν δυνάμει κεῖνται ἤγουν τὰ <br>
δυνάμενα μετέρχεσθαι, τὰ δὲ ἐνεργείᾳ, ὡς ὅπου κεῖνται. <br>
[55]&nbsp;&nbsp; <b>Περὶ τῆς ποῦ.</b> <br>
[55.2]&nbsp;&nbsp;&nbsp;&nbsp;&nbsp; Τὸ ποῦ τόπον σημαίνει· ἐρωτώμενοι γὰρ ‘ποῦ 
ἐστιν ὁ δεῖνα’ φαμὲν <br>
‘ἐν τῷ οἴκῳ, ἐν τῇ πόλει’· ταῦτα δὲ τόπον σημαίνουσιν. Εἴδη δὲ τῆς <br>
ποῦ κατηγορίας κατὰ τὰς διαφορὰς τῶν τόπων ἄνω, κάτω, δεξιά, <br>
ἀριστερά, ἔμπροσθεν, ὄπισθεν. <br>
[56]&nbsp;&nbsp; <b>Περὶ τῆς ποτέ.</b> <br>
[56.2]&nbsp;&nbsp;&nbsp;&nbsp;&nbsp; Τὸ ποτὲ χρόνον δηλοῖ· ἐρωτώμενοι γὰρ ‘πότε 
ἐγένετο τόδε;’ λέγο-<br>
μεν ‘πέρυσι, προπέρυσι’, ἅτινα χρόνον σημαίνουσιν. Εἴδη δὲ τῆς ποτὲ <br>
κατηγορίας εἰσὶ τοσαῦτα, ὅσαι αἱ τοῦ χρόνου διαφοραί. Τρεῖς δέ εἰσιν <br>
αὗται· ἐνεστώς, παρῳχημένος, μέλλων. <br>
[57]&nbsp;&nbsp; <b>Περὶ τοῦ ἔχειν.</b> <br>
[57.2]&nbsp;&nbsp;&nbsp;&nbsp;&nbsp; Τὸ ἔχειν ἐστὶν οὐσία περὶ οὐσίαν. Δηλοῖ δὲ 
τὸ περιέχειν ἢ περιέχεσθαι <br>
καὶ μὴ εἶναί τι μέρος τοῦ πράγματος. Καὶ περιέχει μὲν χιτών, ὅπλα καὶ <br>
τὰ τοιαῦτα, περιέχεται δὲ δακτύλιος καὶ εἴ τι ἕτερον τοιοῦτον σμικρόν. <br>
Δεῖ δὲ καὶ τὸ περιέχον καὶ τὸ περιεχόμενον οὐσίας εἶναι· εἰ γὰρ τὸ μὲν <br>
οὐσία εἴη, τὸ δὲ συμβεβηκός, ὡς ἐπιστήμων καὶ ἐπιστήμη, οὐκέτι ὑπὸ <br>
τὸ ἔχειν ἀνάγεται. Διαφοραὶ δὲ τοῦ ἔχειν γίνονται κατὰ τὴν διαφορὰν <br>
τῶν ὄντων· ἢ γὰρ ἔμψυχόν ἐστιν ἢ ἄψυχον, καὶ ἔμψυχον μὲν ἔχειν <br>
λεγόμεθα ὡς παῖδα, ἵππον καὶ τὰ τοιαῦτα, ἄψυχον δὲ ὡς δακτύλιον, <br>
ὑπόδημα καὶ τὰ τοιαῦτα. Λέγεται δὲ τὸ ἔχειν καὶ κατὰ πολλῶν ἑτέρων <br>
σημαινομένων ὁμωνύμως, περὶ ὧν ὕστερον ἐροῦμεν. <br>
[58]&nbsp;&nbsp; <b>Περὶ ἀντικειμένων.</b> <br>
[58.2]&nbsp;&nbsp;&nbsp;&nbsp;&nbsp; Πᾶν ἀντικείμενον ἢ ὡς πρᾶγμα ἀντίκειται ἢ ὡς 
λόγος. Καὶ εἰ μὲν ὡς <br>
λόγος λόγῳ, ποιεῖ κατάφασιν καὶ ἀπόφασιν. Κατάφασις μὲν οὖν ἐστι <br>
τὸ εἰπεῖν, τί τινι ὑπάρχει, οἷον καλός ἐστιν, ἀπόφασις δὲ τὸ εἰπεῖν, τί <br>
τινι οὐχ ὑπάρχει, οἷον οὐκ ἔστι καλός· λέγονται δὲ ἀμφότερα ἀπόφαν-<br>
σις. Εἰ δὲ ὡς πρᾶγμα ἀντίκεινται, ἢ ὡς πρὸς ἀντιστρέφοντα λέγονται <br>
καὶ ποιεῖ τὰ πρός τι, ἅτινα καὶ συνεισάγουσιν ἄλληλα καὶ συναναι-<br>
ροῦσιν, ἢ οὐ πρὸς ἀντιστρέφοντα καὶ οὐκ ἔχουσι σχέσιν. Καὶ ταῦτα ἢ <br>
οὐ μεταβάλλει εἰς ἄλληλα, ὅμως δὲ ἄμφω κατὰ φύσιν εἰσὶ καὶ ποιεῖ τὰ <br>
ἐναντία ὡς ἡ θερμότης καὶ ἡ ψύξις, ἢ τὸ μὲν μεταβάλλει εἰς τὸ ἕτερον, τὸ <br>
δὲ ἕτερον οὐ μεταβάλλει. Καὶ τὸ μὲν αὐτῶν ἐστι κατὰ φύσιν τὸ δὲ παρὰ <br>
φύσιν, καὶ ποιεῖ τὰ κατὰ στέρησιν καὶ ἕξιν ἀντικείμενα ὡς ὄψις καὶ <br>
τυφλότης· ἕξις μὲν γάρ ἐστιν ἡ ὄψις ὡς ἐκ τοῦ ἔχειν, στέρησις δὲ τῆς <br>
ἕξεως ἤγουν τῆς ὁράσεως ἡ τυφλότης. <br>
&nbsp;&nbsp; Τῶν δὲ ἐναντίων τὰ μέν εἰσιν ἄμεσα, τὰ δὲ ἔμμεσα. Ἄμεσα μὲν οὖν <br>
εἰσιν, ὧν ἀναγκαῖον τὸ ἕτερον ἤγουν τὸ ἓν ὑπάρχειν τῷ ὑποκειμένῳ <br>
αὐτοῖς ἢ τοῦτοις, ὧν κατηγοροῦνται, οἷον νόσος καὶ ὑγίεια ἐν σώματι <br>
ζῴου ὑποκειμένῳ, καὶ ἀνάγκη πάντως ἐν τῷ σώματι ἢ νόσον εἶναι ἢ <br>
ὑγίειαν· νόσον δέ φαμεν πᾶσαν τὴν παρατροπὴν τῆς φύσεως. -Ἔμμεσα <br>
δέ, ὧν οὐκ ἀνάγκη τὸ ἕτερον ὑπάρχειν τῷ ὑποκειμένῳ ἢ τούτοις, ὧν <br>
κατηγοροῦνται, ὡς τὸ λευκὸν καὶ τὸ μέλαν· ἐναντία γάρ εἰσι, καὶ οὐ <br>
πάντως ἀνάγκη ἓν αὐτῶν ὑπάρχειν τῷ σώματι· οὐ γὰρ ἀνάγκη πᾶν <br>
σῶμα ἢ λευκὸν εἶναι ἢ μέλαν, εἰσὶ γὰρ σώματα φαιὰ καὶ πυῤῥά· - <br>
εἰ μὴ ἄρα τὸ ἓν τῶν ἀντικειμένων ἀφωρισμένως φύσει ὑπάρχει τινὶ ὡς ἡ <br>
θερμότης τῷ πυρὶ καὶ ἡ ψύξις τῇ χιόνι. Τῶν μὲν οὖν ἐμμέσων τὰ μὲν <br>
ἔχουσιν ὀνόματα, ὡς τὸ μέσον τοῦ λευκοῦ καὶ τοῦ μέλανος λέγεται <br>
φαιόν, τὰ δὲ οὐκ ἔχουσιν ὀνόματα· τὸ μέσον γὰρ τοῦ δικαίου καὶ τοῦ <br>
ἀδίκου οὐκ ἔχει ὄνομα, ἀλλὰ τῇ ἀποφάσει ἑκατέρου τὸ ἀνὰ μέσον γνω-<br>
ρίζεται οἷον οὐδὲ δίκαιον οὐδὲ ἄδικον. <br>
&nbsp;&nbsp; Ἀκολουθοῦσι δὲ τοῖς ἐναντίοις ἰδιώματα τέσσαρα· πρῶτον, ὅτι τῷ <br>
μὲν ἀγαθῷ ἐξ ἀνάγκης τὸ κακὸν ἐναντίον, τῷ δὲ κακῷ ποτὲ μὲν ἀγαθόν, <br>
ποτὲ δὲ ἄλλο κακόν· τῇ μὲν γὰρ σωφροσύνῃ ἐναντίον ἡ ἀκολασία, τῇ δὲ <br>
ἀκολασίᾳ ποτὲ μὲν σωφροσύνη, ποτὲ δὲ ἠλιθιότης. Ἠλιθιότης δέ ἐστι <br>
τὸ μὴ κινεῖσθαι μηδὲ ἐγείρεσθαι τὰ πάθη. Ἡ μὲν οὖν ἀκολασία ἔλλειψίς <br>
ἐστι τῆς σωφροσύνης, ἡ δὲ ἠλιθιότης ὑπερβολή, ἐναντία δὲ ἡ ὑπερβολὴ <br>
τῇ ἐλλείψει. -δεύτερον, ὅτι ἀδύνατον ἅμα τὰ ἐναντία ἐπὶ τῶν ἀτόμων <br>
εἶναι κατὰ τὸ αὐτό, οὐκ ἐνδέχεται γὰρ ἅμα Σωκράτην ὑγιαίνειν καὶ <br>
νοσεῖν, ἢ κατὰ τὸ αὐτὸ μέλος θερμαίνεσθαι ἅμα καὶ ψύχεσθαι. -τρίτον, <br>
ὅτι τὰ ἐναντία ἐν τῷ αὐτῷ ὑποκειμένῳ ἢ γένει ἢ εἴδει ἢ ἀριθμῷ, <br>
γένει μὲν ὡς ἐν ἁπλῷ σώματι τὸ λευκὸν καὶ τὸ μέλαν, εἴδει δὲ ὡς ἐν σώ-<br>
ματι ζῴου ὑγίεια καὶ νόσος, ἀριθμῷ δὲ δῆλον· τὸ γὰρ αὐτὸ σῶμα τῶν <br>
ἐναντίων εἶναι δεκτικὸν ἐνδέχεται κατὰ τὴν ἑαυτοῦ μεταβολήν. -τέ-<br>
ταρτον, ὅτι τὰ ἐναντία ἢ ὑπὸ τὸ αὐτὸ γένος ὡς τὸ λευκὸν καὶ τὸ μέλαν <br>
[58.44]&nbsp;&nbsp; ὑπὸ τὸ χρῶμα, ἢ ὑπὸ τὰ ἐναντία γένη ὡς δικαιοσύνη καὶ ἀδικία 
ὑπὸ τὸ <br>
ἀγαθὸν καὶ τὸ κακόν, ἅτινα ἐναντία εἰσίν, ἢ αὐτὰ τὰ ἐναντία γένη εἰσὶν <br>
ὡς τὸ ἀγαθὸν καὶ τὸ κακὸν ἐναντία ὄντα γένη. <br>
[59]&nbsp;&nbsp; <b>Περὶ ἕξεως καὶ στερήσεως.</b> <br>
[59.2]&nbsp;&nbsp;&nbsp;&nbsp;&nbsp; Ἕξις λέγεται ἡ ἐνέργεια τοῦ ἐχομένου καὶ τοῦ 
ἔχοντος ὡς τοῦ ὅπλου <br>
καὶ τοῦ ὡπλισμένου ἤγουν τοῦ ἐνδύοντος καὶ τοῦ ἐνδυομένου· -δεύ- <br>
τερον αἱ ἐπείσακτοι ἐνέργειαι μόνιμοι οὖσαι εἴτε φυσικαὶ εἴτε ψυχικαί· <br>
καὶ φυσικαὶ μὲν ὡς ἡ θερμότης ἐν τοῖς θερμαινομένοις, ψυχικαὶ δὲ ὡς <br>
ἐπιστήμη· -τρίτον, ὅπερ οὔπω μὲν ἔχει, ἔχει δὲ ἐπιτηδειότητα δέ-<br>
ξασθαι, ὅπερ ἐστὶ πρῶτον σημαινόμενον τοῦ δυνάμει· -τέταρτον ἡ <br>
φυσικὴ ποιότης ἤγουν φυσικὴ ἕξις ὡς ἡ θερμότης τοῦ πυρὸς καὶ τοῦ <br>
καθεύδοντος ἡ ὄψις, ὅπερ ἐστὶ δεύτερον σημαινόμενον τοῦ δυνάμει, <br>
δύναται γὰρ καίειν, ἐνεργείᾳ δὲ οὐ καίει, πρῶτον δὲ σημαινόμενον τοῦ <br>
ἐνεργείᾳ· -πέμπτον ὡς ἡ τελικὴ ἐνέργεια ὡς ἡ ὅρασις ἡ ἤδη ὁρῶσα <br>
καὶ ἡ θερμότης ἡ ἤδη θερμαίνουσα. <br>
&nbsp;&nbsp; Στέρησις δὲ τῆς ἕξεως ἀποβολή. Ἀντίκειται οὖν τῷ μὲν πρώτῳ σημαι-<br>
νομένῳ τῆς ἕξεως ἡ στέρησις τοῦ ὅπλου ἤγουν τοῦ ἐνδύματος, -τῷ δὲ <br>
δευτέρῳ ἡ ἀποβολὴ τῶν ἐπεισάκτων ἕξεων, ὅτε τὸ θερμανθὲν ψυχρανθῇ· - <br>
τῷ τρίτῳ, ὅπερ οὐδὲ ὅλως πέφυκεν ἔχειν τὸ γένος, ὡς λέγομεν ἔχειν ἐπι-<br>
τηδειότητα τὸ βρέφος πρὸς μουσικήν, τὴν δὲ συκῆν οὐδαμῶς. Ἐστέρηται <br>
οὖν ἡ συκῆ, ἐπειδὴ τὸ γένος τῶν φυτῶν οὐκ ἔχει ἐπιτηδειότητα δέ-<br>
ξασθαι μουσικήν. Καὶ ὅπερ τὸ μὲν γένος ἔχει ἐπιτηδειότητα, τὶ δὲ τῶν <br>
εἰδῶν οὐκ ἔχει· τὸ γὰρ ζῷον ἔχει ἐπιτηδειότητα ὁρᾶν, ὁ δὲ ἀσπάλαξ <br>
εἶδος ὢν τοῦ ζῴου οὐκ ἔχει ἐπιτηδειότητα τοῦ ὁρᾶν· -τῷ δὲ τετάρτῳ <br>
ἡ ἀποβολὴ τῆς δυνάμεως τῆς καθ᾿ ἕξιν· -τῷ δὲ πέμπτῳ ἡ ἀποβολὴ <br>
τῆς τελικῆς ἐνεργείας, ὅπερ ἀνωτέρω εἴρηκε τὴν κατὰ στέρησιν καὶ ἕξιν <br>
τῶν ἀντικειμένων ἀντίθεσιν ἤγουν τῆς δυνάμεως εἴτε τῆς ποιητικῆς εἴτε <br>
τῆς παθητικῆς· αὕτη δὲ χαρακτηρίζεται τοῖς τρισὶ τούτοις, ὅπερ <br>
πέφυκεν ἔχειν οὐδὲ ὅλως δὲ ἔχει, ἀλλὰ τελείως ἐστέρηται, καὶ ὅτε <br>
πέφυκεν ἔχειν, καὶ ἔνθα πέφυκεν ἔχειν. Οἷον τὸν λίθον οὐ λέγομεν <br>
εἶναι τυφλόν, οὐ πέφυκε γὰρ ἔχειν ἕξιν ὁράσεως· οὐδὲ τὸν ἀρτιγέννη-<br>
τον κύνα λέγομεν εἶναι τυφλὸν οὐδὲ τὸ ἀρτιγέννητον βρέφος νωδόν, <br>
ἐπειδὴ οὐ πεφύκασι κατ᾿ ἐκεῖνον τὸν καιρὸν ἔχειν· οὐδὲ τὸν πόδα <br>
λέγομεν τυφλόν, οὐ γὰρ πέφυκε τὸ ζῷον ἐν τῷ ποδὶ ἔχειν τὴν ἕξιν <br>
τῆς ὁράσεως. Ὅτε οὖν κατὰ τὰ τρία ταῦτα πέφυκεν ἔχειν καὶ μὴ ἔχει, <br>
λέγεται στέρησις. <br>
[60]&nbsp;&nbsp; <b>Περὶ προτέρου καὶ ὑστέρου.</b> <br>
[60.2]&nbsp;&nbsp;&nbsp;&nbsp;&nbsp; Τὸ δὲ πρότερον διαιρεῖται εἰς τέσσαρα σημαινόμενα. 
Καὶ κυριώτατόν <br>
ἐστι τὸ τῷ χρόνῳ πρότερον. Λέγεται δὲ κυρίως ἐπὶ μὲν ἐμψύχων τὸ <br>
πρεσβύτερον, ἐπὶ δὲ τῶν ἀψύχων τὸ παλαιότερον· καταχρηστικῶς δὲ <br>
καὶ ἀντ᾿ ἀλλήλων λαμβάνονται. -δεύτερον δὲ τὸ φύσει πρότερον, <br>
ὅπερ συνεισφέρεται μέν, οὐ συνεισφέρει δέ, καὶ συναναιρεῖ καὶ οὐ συναν-<br>
αιρεῖται ὡς τὸ ζῷον πρότερον τοῦ ἀνθρώπου· ζῴου γὰρ μὴ ὄντος <br>
οὐδὲ ἄνθρωπος ἔσται, ζῷον γὰρ ὁ ἄνθρωπος. Ἀνθρώπου δὲ μὴ ὄντος <br>
ἔσται ζῷον, καὶ ὁ ἵππος γὰρ καὶ ὁ κύων ζῷά εἰσι· καὶ ἀνθρώπου ὄντος <br>
πάντως ἔσται ζῷον, ζῷον γὰρ ὁ ἄνθρωπος. Ζῴου δὲ ὄντος οὐ πάντως <br>
ἄνθρωπος ἀλλ᾿ ἴσως ἵππος, κύων· καὶ ταῦτα γὰρ ζῷά εἰσι. -τρίτον <br>
τὸ κατὰ τάξιν, ὥσπερ φαμὲν πρῶτον τὸ <b>α</b>, δεύτερον τὸ
<b>β</b>, εἶτα τὰ <br>
συλλάβια, εἶτα αἱ ψῆφοι. -τέταρτον τὸ κατ᾿ ἀξίαν, ὥς φαμεν· πρῶτον <br>
ἐπίσκοπος, εἶτα πρεσβύτερος. Ἐκβάλλουσι δὲ τοῦτον τὸν τρόπον <br>
τινές· ἐνδέχεται γὰρ τὸν πρῶτον κατὰ τάξιν ὕστερον εἶναι κατ᾿ ἀξίαν. - <br>
πέμπτον, ὥς φαμεν τὸ αἴτιον καὶ αἰτιατόν, ὡς ὁ Σωκράτης πρότερος <br>
τῆς ἰδίας εἰκόνος· αὐτὸς γάρ ἐστιν αἴτιος τῆς ἰδίας εἰκόνος. Καὶ ὁ πατὴρ <br>
πρότερος καὶ μείζων τοῦ υἱοῦ· ὁ γὰρ πατήρ ἐστιν αἴτιος τοῦ υἱοῦ, ἐκ <br>
γὰρ τοῦ πατρὸς ὁ υἱὸς γεννᾶται. Διὸ καὶ ὁ μακάριος Γρηγόριος κατὰ <br>
τοῦτο τὸ σημαινόμενον ἔλαβε τὸ ὑπὸ τοῦ κυρίου ἡμῶν ἐν τοῖς ἱεροῖς <br>
εὐαγγελίοις ῥηθέν· «Ὁ πατήρ μου μείζων μού ἐστιν.» <br>
&nbsp;&nbsp; Ἄλλοι δὲ προστιθέασι τὸ κατ᾿ ἐπίνοιαν, ὡς πρότερον τῶν θεμελίων <br>
τὸν τοῖχον. Τοῦτο δὲ ἀνάγεται ὑπὸ τὸν τέταρτον τρόπον, τὸν κατ᾿ <br>
ἀξίαν· τὸ γὰρ τῇ ἐπινοίᾳ πρότερον, τοῦτο τῷ πράγματι ὕστερον. <br>
Ὁσαχῶς δὲ τὸ πρότερον, τοσαυταχῶς καὶ τὸ ὕστερον. Τὸ δὲ πρότερον <br>
καὶ τὸ ὕστερον καὶ τὸ μᾶλλον καὶ ἧττον οὔκ εἰσι τῶν ὁμωνύμων ἀλλὰ <br>
τῶν ἀφ᾿ ἑνός. <br>
[61]&nbsp;&nbsp; <b>Περὶ τοῦ ἅμα.</b> <br>
[61.2]&nbsp;&nbsp;&nbsp;&nbsp;&nbsp; Ἅμα λέγεται κυρίως μέν, ὧν ἡ γένεσις ἐν τῷ 
αὐτῷ χρόνῳ, οἷον <br>
δύο τινὲς ἐγεννήθησαν ἐν τῇ αὐτῇ ῥοπῇ. Οὗτος ὁ τρόπος ἀντίκειται <br>
τῷ πρώτῳ τρόπῳ τῶν σημαινομένων τοῦ προτέρου. Δεύτερον σημαι-<br>
νόμενον τῶν ἅμα τὰ ἀλλήλοις συνυπάρχοντα καὶ μὴ ὄντα ἕτερον ἑτέρου <br>
αἴτιον ἢ αἰτιατὸν ὡς τὸ διπλάσιον καὶ τὸ ἥμισυ· ἅμα γὰρ συνυπάρ-<br>
χουσι καὶ συναναιροῦσιν ἄλληλα καὶ συνεισφέρουσιν. Οὗτος δὲ ὁ <br>
τρόπος ἀντίκειται τῷ δευτέρῳ καὶ τῷ πέμπτῳ τρόπῳ τοῦ προτέρου· <br>
ἐν μὲν γὰρ τῷ δευτέρῳ οὐ συνεισάγουσιν οὐδὲ συναναιροῦσιν ἄλληλα, <br>
ἐν δὲ τῷ πέμπτῳ τὸ μὲν αἴτιον, τὸ δὲ αἰτιατόν. Τρίτον σημαινόμενον <br>
τῶν ἅμα τὰ ἀντιδιῃρημένα εἴδη· ἀντιδιῃρημένα δὲ εἴδη λέγεται τὰ ἐκ <br>
τῆς αὐτῆς διαιρέσεως κατενεχθέντα οἷον τὸ λογικὸν καὶ τὸ ἄλογον ἐκ <br>
τοῦ ζῴου. Οὗτος δὲ ὁ τρόπος ἀντίκειται τῷ πρώτῳ καὶ τῷ δευτέρῳ <br>
καὶ σχεδὸν τοῖς ἄλλοις τρισί. <br>
[62]&nbsp;&nbsp; <b>Περὶ κινήσεως.</b> <br>
[62.2]&nbsp;&nbsp;&nbsp;&nbsp;&nbsp; Κίνησίς ἐστιν ἐντελέχεια τοῦ δυνάμει, καθὸ 
τοιοῦτόν ἐστιν, οἷον ὁ <br>
χαλκὸς δυνάμει ἐστὶν ἀνδριάς· δύναται γὰρ ὁ χαλκὸς ἀπολαβεῖν τὸ <br>
εἶδος τοῦ ἀνδριάντος. Ἐντελέχεια οὖν ἐστι τοῦ χαλκοῦ τοῦ δυνάμει <br>
ὄντος ἀνδριάντος τὸ διαλύεσθαι, τὸ διαπλάττεσθαι, τὸ διαξέεσθαι, <br>
ἅπερ εἰσὶ κινήσεις. Ἐν ὅσαις οὖν κατηγορίαις θεωρεῖται τὸ δυνάμει, ἐν <br>
ταύταις θεωρηθήσεται ἡ κίνησις· ἐν ὅσαις δὲ οὐ θεωρεῖται τὸ δυνάμει, <br>
οὐδὲ ἡ κίνησις θεωρηθήσεται. Θεωρεῖται οὖν ἐν τῇ οὐσίᾳ, ἐν τῷ ποσῷ, <br>
ἐν τῷ ποιῷ, ἐν τῇ ποῦ κατηγορίᾳ. Ἐν μὲν τῇ οὐσίᾳ γένεσις καὶ φθορά, <br>
ἐν δὲ τῷ ποσῷ αὔξησις καὶ μείωσις, ἐν δὲ τῷ ποιῷ ἀλλοίωσις, ἐν δὲ τῇ <br>
ποῦ τὸ κύκλῳ φερόμενον, ὅπερ καλεῖται περιφορά, καὶ τὸ ἐπ᾿ εὐθείας <br>
κινούμενον, ὅπερ λέγεται ἐπ᾿ εὐθείας κίνησις. Τῆς δὲ ἐπ᾿ εὐθείας κινή-<br>
σεως διαφοραί εἰσιν ἕξ· τὸ ἄνω, τὸ κάτω, τὸ ἔσω, τὸ ἔξω, τὸ δεξιά, τὸ <br>
ἀριστερά. Διὸ μετὰ τῆς περιφορᾶς ἑπτὰ τοπικαὶ κινήσεις εἰσί· πᾶν <br>
γὰρ μεταβαλλόμενον ἢ καθ᾿ αὑτὸ μεταβάλλεται ἢ κατά τι τῶν ἐν αὐτῷ <br>
ἢ κατά τι τῶν περὶ αὐτό· καὶ εἰ μὲν καθ᾿ αὑτό, ποιεῖ γένεσιν καὶ φθοράν· <br>
εἰ δὲ κατά τι τῶν ἐν αὐτῷ ἢ κατὰ τὸ ποσόν, καὶ ποιεῖ αὔξησιν καὶ <br>
μείωσιν, ἢ κατὰ τὸ ποιόν, καὶ ποιεῖ ἀλλοίωσιν· εἰ δὲ κατὰ τὸ περὶ <br>
αὐτό, ποιεῖ τὴν κατὰ τόπον μεταβολήν· ὁ γὰρ τόπος οὔτε αὐτό ἐστι <br>
κινούμενον οὔτε τι τῶν ἐν αὐτῷ, ἀλλὰ τοῖς κινουμένοις παρέπεται καὶ <br>
περὶ τὰ κινούμενά ἐστι. <br>
&nbsp;&nbsp; Διαφέρει δὲ γένεσις καὶ φθορά· γένεσις μὲν γάρ ἐστιν ἡ ἀπὸ τοῦ μὴ
<br>
ὄντος εἰς τὸ εἶναι πρόοδος· ὅπερ γὰρ οὐκ ἦν πρότερον, τοῦτο γίνεται. <br>
Ἡ δὲ φθορὰ τὸ ἀνάπαλιν ἀπὸ τοῦ ὄντος ἐπὶ τὸ μὴ εἶναι μεταβολή. - <br>
αὔξησις δὲ καὶ μείωσις· αὔξησις μὲν γάρ ἐστιν ἡ ἐπὶ τὸ μεῖζον κίνησις· <br>
μείωσις δὲ ἡ ἐπὶ τὸ ἔλαττον. -ἐν δὲ τῇ ἀλλοιώσει πάλιν τὰ ἀντικείμενα <br>
πάθη, θερμότης ψύξει, τῷ λευκῷ τὸ μέλαν. Ἀντίκειται τοίνυν τῇ μὲν <br>
[62.28]&nbsp;&nbsp; γενέσει φθορά, τῇ δὲ αὐξήσει μείωσις, τῇ δὲ ἀλλοιώσει τὸ ἀντικείμενον
<br>
καὶ ἡ ἠρεμία. Ἀντικείμενον μὲν θερμάνσει ψύξις ἠρεμία τε· ὅταν γὰρ <br>
λάβῃ πέρας τὸ θερμαινόμενον καὶ ἔλθῃ ἐπὶ τὴν ἄκραν θερμότητα, ἠρεμεῖ <br>
καὶ παύεται τοῦ θερμαίνεσθαι. Οὕτω καὶ τῇ κατὰ τόπον μεταβολῇ καὶ <br>
ἡ ἐναντία κίνησις ἀντίκειται καὶ ἡ ἠρεμία, ἐναντία μέν, ὡς ἡ ἄνω κίνησις <br>
τῇ κάτω ἠρεμίᾳ τε· ἐὰν γὰρ βῶλον ῥίψῃ τις ἐπὶ τὰ ἄνω, οὐ πρότερον <br>
ἐπὶ τὰ κάτω κινηθήσεται, πρὶν ἠρεμία τις γένηται. Τῇ δὲ οὐρανίᾳ <br>
κινήσει οὐκ ἔστιν ἐναντία κίνησις. Δοκεῖ δὲ ἡ ἀλλοίωσις παρέπεσθαι <br>
ταῖς λοιπαῖς κινήσεσι· καὶ γὰρ καὶ τὸ γινόμενον καὶ τὸ φθειρόμενον καὶ <br>
τὸ αὐξάνον καὶ τὸ μειούμενον καὶ τὸ κινούμενον κατὰ τόπον πάντως <br>
ἀλλοιοῦται. Ἐπὶ δὲ τῶν φυσικῶν κινήσεων, εἰ καὶ εὑρίσκομεν παρε-<br>
πομένην τὴν ἀλλοίωσιν ταῖς λοιπαῖς κινήσεσιν, ὅμως ἐνδέχεται ἀλλοι-<br>
οῦσθαι μέν, μὴ μέντοι δὲ κινεῖσθαι καθ᾿ ἑτέραν κίνησιν, ὡς ἐπὶ λίθου· <br>
οὗτος γὰρ θερμαίνεται καὶ ψύχεται καὶ οὔτε αὔξει οὔτε γίνεται· καὶ ἐπὶ <br>
τῶν λοιπῶν ὁμοίως. Ὥστε εἰ καὶ παρέπεται ἀλλοίωσις ταῖς λοιπαῖς <br>
κινήσεσιν, ὅμως ἐνδέχεται καθ᾿ αὑτὴν θεωρεῖσθαι· ὅθεν ὁμολογεῖται <br>
αὐτῶν τὸ διάφορον. <br>
&nbsp;&nbsp; Κίνησιν δὲ λέγει Ἀριστοτέλης τὴν μεταβολήν. Ἐν γὰρ τῷ πέμπτῳ <br>
λόγῳ τῆς Φυσικῆς ἀκροάσεως ἀπέδειξεν, ὅτι γένεσις καὶ φθορὰ μετα-<br>
βολαὶ μέν εἰσι, κινήσεις δὲ οὔκ εἰσι, διότι ἡ κίνησις σῳζομένου τοῦ <br>
πράγματος γίνεται. Εἰ δὲ καὶ τῇ ἀλλοιώσει καὶ τῇ κατὰ τόπον μετα-<br>
βολῇ ἔφημεν δύο ἐναντία εἶναι, τήν τε κίνησιν καὶ τὴν ἠρεμίαν, ἰστέον, <br>
ὡς οὐκ ἀδύνατον κατ᾿ ἄλλο καὶ ἄλλο δύο ἑνὶ εἶναι ἐναντία· ἠρεμία μὲν <br>
γὰρ ὡς λῆξις καὶ στέρησις, ἡ δὲ ἀντικειμένη κυρίως ὡς θερμάνσει <br>
ψύξις. <br>
[63]&nbsp;&nbsp; <b>Περὶ τοῦ ἔχειν.</b> <br>
[63.2]&nbsp;&nbsp;&nbsp;&nbsp;&nbsp; Τὸ ἔχειν κατὰ ὀκτὼ τρόπους λέγεται· -ἢ γὰρ 
ὡς ἕξιν ἢ διάθεσιν ἢ <br>
ἄλλην ποιότητα· λεγόμεθα γὰρ ἔχειν ἐπιστήμην καὶ ἀρετήν. -ἢ ὡς <br>
ποσόν· λέγεται γὰρ τρίπηχυ μέγεθος ἔχειν τὸ ξύλον. -ἢ ὡς οὐσίαν <br>
περὶ οὐσίαν, ὅπερ ἐστὶ γενικώτατον γένος. Τοῦτο δέ-ἢ περὶ ὅλον τὸ <br>
σῶμα ὡς χιτών-ἢ περί τι μέρος ὡς δακτύλιος ἐν δακτύλῳ-ἢ ὡς <br>
μέρος ἐν ὅλῳ· λεγόμεθα γὰρ ἔχειν χεῖρα· -ἢ ὡς ἐν ἀγγείῳ, ὡς λέγομεν <br>
οἶνον ἔχειν τὸ κεράμιον, -ἢ ὡς κτῆμα· λεγόμεθα γὰρ οἰκίαν ἔχειν ἢ <br>
ἀγρόν, λεγόμεθα δὲ καὶ γυναῖκα ἔχειν, καὶ ἡ γυνὴ ἄνδρα ἔχειν. Ἔοικε δὲ <br>
οὗτος ὁ τρόπος ἀλλότριος εἶναι τοῦ ἔχειν, ἐπειδὴ ἀντιστρέφει· οὐδὲν γὰρ <br>
μᾶλλον σημαίνει ἔχειν τὸν ἄνδρα γυναῖκα ἢ τὴν γυναῖκα ἄνδρα, οὐδὲ <br>
γὰρ ἕτερον ἑτέρου ἐπικρατεῖ, ἀλλ᾿ ἴσως καὶ ἀδιαφόρως ἔχουσιν. Εἰ δὲ <br>
καὶ ὁ κτήτωρ ἔχει κτῆμα καὶ τὸ κτῆμα κτήτορα καὶ ἀντιστρέφει, ἀλλ᾿ <br>
οὐχ ὡς ἀνὴρ γυναῖκα καὶ γυνὴ ἄνδρα· ὁ γὰρ κτήτωρ αὐτοκρατὲς καὶ <br>
κυριώτατόν ἐστι τοῦ κτήματος, καὶ διὰ τοῦτο μᾶλλον ὁ μὲν κτήτωρ <br>
ἔχειν λέγεται, τὸ δὲ κτῆμα ἔχεσθαι. Δῆλον δέ, ὅτι τὸ ἔχειν τῶν ὁμω-<br>
νύμων ἐστί. <br>
&nbsp;&nbsp; Τινὲς τὰς αὐτὰς διαφορὰς λέγουσι τοῦ ἔχειν, ὅσας καὶ τοῦ ποιεῖν <br>
καὶ τοῦ πάσχειν· ὡς γὰρ τὰ ποιοῦντα καὶ πάσχοντα ἢ ἔμψυχά ἐστιν <br>
ἢ ἄψυχα, οὕτω καὶ ἐνταῦθα ἢ ἔμψυχόν ἐστι τὸ ἔχον καὶ τὸ ἐχόμενον ἢ <br>
ἄψυχον. Πῶς οὖν τῶν διαφόρων γενῶν αἱ αὐταὶ διαφοραὶ ἔσονται; <br>
Ἀλλ᾿ ἔστιν εἰπεῖν, ὅτι τὸ ἔχον ἢ περὶ ὅλον τὸ σῶμά ἐστιν ἢ περὶ μέρος, <br>
καὶ πάλιν τοῦτο ἢ ἀμυντήριόν ἐστιν ἢ κόσμος. <br>
[64]&nbsp;&nbsp; <b>Περὶ ἀποφάνσεως ἀποφάσεώς τε καὶ καταφάσεως.</b> <br>
[64.2]&nbsp;&nbsp;&nbsp;&nbsp;&nbsp; Χρὴ γινώσκειν, ὅτι ἡ κατάφασις καὶ ἡ ἀπόφασις 
ἀπόφανσις λέγεται. <br>
Κατάφασις μὲν οὖν ἐστιν ἡ σημαίνουσα, τί τινι ὑπάρχει, τουτέστι τί <br>
ὑπάρχει τις· οἷον ‘Σωκράτης σοφός ἐστι’, ‘Σωκράτης περιπατεῖ’. <br>
Ἀπόφασις δὲ ἡ δηλοῦσα τὸ μὴ ὑπάρχον τινὶ ἤγουν τί οὐκ ἔστι τις, <br>
οἷον ‘ὁ δεῖνα οὐκ ἔστι σοφός’, ‘ὁ δεῖνα οὐ περιπατεῖ’. Ἐπειδὴ δὲ πάσῃ <br>
καταφάσει ἀντίκειται ἀπόφασις καὶ πάσῃ ἀποφάσει κατάφασις, ἡ <br>
ἀπόφασις ἡ ἀντικειμένη τῇ καταφάσει καὶ ἡ κατάφασις ἡ ἀντικειμένη <br>
τῇ ἀποφάσει ἀντίφασις λέγεται· ἀνάγκη δὲ τὴν μίαν ψεύδεσθαι καὶ τὴν <br>
μίαν ἀληθεύειν. <br>
[65]&nbsp;&nbsp; <b>Περὶ ὅρου καὶ προτάσεως καὶ συλλογισμοῦ.</b> <br>
[65.2]&nbsp;&nbsp;&nbsp;&nbsp;&nbsp; Χρὴ γινώσκειν, ὅτι σκοπὸν ἔχει ἡ λογικὴ πραγματεία 
περὶ τῆς <br>
ἀποδείξεως. Ἡ δὲ ἀπόδειξις συλλογισμός ἐστιν· ὁ δὲ συλλογισμὸς <br>
σύγκειται ἐκ δύο ἀληθῶν προτάσεων καὶ τοῦ συμπεράσματος· οἷον <br>
θέλων ἀποδεῖξαι, ὅτι ἡ ψυχὴ ἀθάνατός ἐστι, λέγω, ὅτι πᾶν ἀεικίνητον <br>
ἀθάνατόν ἐστιν· αὕτη πρότασίς ἐστιν. Εἶτα λέγω καὶ δευτέραν πρό-<br>
τασιν· Ἡ ψυχὴ ἀεικίνητός ἐστιν· εἶτα τὸ συμπέρασμα· Ἡ ψυχὴ ἄρα <br>
ἀθάνατός ἐστιν. Ἑκάστη δὲ πρότασις ἐξ ὅρων σύγκειται, ἑκάστη γὰρ <br>
λέξις τῆς προτάσεως ὅρος λέγεται· ὅρος γάρ ἐστιν, εἰς ὃν ἀναλύεται ἡ <br>
πρότασις. Οἷον ἡ πρότασις λέγει· Πᾶν ἀεικίνητον ἀθάνατόν ἐστι· τὸ <br>
‘Πᾶν’ ὅρος λέγεται ὡς μέρος προτάσεως καὶ τὸ ‘ἀεικίνητον’ ὁμοίως <br>
ὅρος λέγεται καὶ τὸ ‘ἀθάνατον’ ὅρος λέγεται καὶ τὸ ‘ἐστιν’ ὅρος λέγεται. <br>
&nbsp;&nbsp; Χρὴ γινώσκειν, ὅτι δεῖ τὰς προτάσεις ἀληθεῖς εἶναι καὶ τὸ συμπέ-<br>
ρασμα ἀκολουθεῖν ταῖς προτάσεσιν. Εἰ γὰρ εὑρεθῇ ἡ μία τῶν προτάσεων <br>
ψευδὴς ἢ τὸ συμπέρασμα, παραλογισμός ἐστι καὶ οὐ συλλογισμός. <br>
Ἁπλῆ φωνή, ὄνομα, ῥῆμα, φάσις, ὅρος· ταῦτα τὰ πέντε κατὰ μὲν τὸ <br>
ὑποκείμενον οὐδὲν ἀλλήλων διαφέρουσι, μόνον δὲ κατὰ τὴν σχέσιν <br>
ἐστὶν αὐτῶν ἡ διαφορά· οἷον ἄνθρωπος ὡς μὲν ἁπλῶς σημαντικόν τινος <br>
λέγεται ἁπλῆ φωνή, ὡς δὲ ὑποκείμενον λέγεται ὄνομα, ὡς δὲ τάξιν <br>
ἐπέχον κατηγορουμένου λέγεται ῥῆμα, ὡς δὲ μέρος καταφάσεως ἢ <br>
ἀποφάσεως λέγεται φάσις, ὡς δὲ μέρος προτάσεως καὶ συλλογισμοῦ <br>
λέγεται ὅρος. <br>
&nbsp;&nbsp; Χρὴ δὲ γινώσκειν, ὅτι ἐν τῇ προτάσει ἤτοι τῇ καταφάσει καὶ ἀπο-<br>
φάσει τὸ μὲν ὑποκείμενον ὄνομα λέγεται, τὸ δὲ κατηγορούμενον λέγεται <br>
ῥῆμα. Οἷον κατάφασίς ἐστιν· Ἄνθρωπος περιπατεῖ, τὸ ‘ἄνθρωπος’ <br>
ὑποκείμενόν ἐστι καὶ λέγεται ὄνομα, τὸ ‘περιπατεῖ’ τάξιν ἐπέχει κατη-<br>
γορουμένου καὶ λέγεται ῥῆμα· ‘Σωκράτης καλός ἐστι’, τὸ ‘Σωκράτης’ <br>
ὑποκείμενόν ἐστι καὶ λέγεται ὄνομα, τὸ ‘καλός ἐστι’ τάξιν ἐπέχει κατη-<br>
γορουμένου καὶ λέγεται ῥῆμα ὡς μέρος καταφάσεως, εἰ καὶ παρὰ τοῖς <br>
γραμματικοῖς ὄνομα λέγεται τὸ ‘καλός’. Καὶ ἁπλῶς, ᾧτινι ἀκολουθεῖ τὸ <br>
‘ἐστι’, ῥῆμά ἐστι καὶ ἐν τῇ ἀποφάσει καὶ ἐν τῇ καταφάσει, κἂν ὄνομά ἐστι <br>
κἂν ῥῆμα, ῥῆμα λέγεται παρὰ τοῖς φιλοσόφοις ὡς κατηγορούμενον. <br>
&nbsp;&nbsp; Ἰστέον, ὅτι τὰ πέντε ταῦτα οὐδὲν ἀλλήλων διενηνόχασιν, ἀπό-<br>
φανσις, πρότασις, πρόβλημα, ἔνστασις, συμπέρασμα. Ὅταν γὰρ <br>
ἁπλῶς ἀποφαίνωμαι, ὅτι ἡ ψυχὴ ἀθάνατός ἐστιν, ἀπόφανσις λέγεται. <br>
Ὅταν δὲ ὡς μέρος συλλογισμοῦ ληφθῇ, τότε πρότασίς ἐστιν τὸ λέγειν· <br>
Ἡ ψυχὴ ἀθάνατός ἐστιν. Ἡνίκα δέ τις ἐνίσταται πρὸς τὴν πρότασιν <br>
λέγων· Πόθεν δῆλον, ὅτι ἡ ψυχὴ ἀθάνατός ἐστι; τότε τὸ τοιοῦτον <br>
ἔνστασις προσαγορεύεται. Ἡνίκα δὲ πάλιν προτείνομεν εἰς ζήτησιν· <br>
Ἆρα ἡ ψυχὴ ἀθάνατός ἐστι; καλεῖται πρόβλημα. Ὅτε δὲ ἐκ προτά-<br>
σεως συναχθῇ, καλεῖται συμπέρασμα, οἷον· Ἡ ψυχὴ ἀεικίνητός ἐστι, <br>
τὸ ἀεικίνητον ἀθάνατον, ἐκ τῶν προτάσεων τούτων συνάγεται· Ἄρα ἡ <br>
ψυχὴ ἀθάνατός ἐστι· τοῦτό ἐστι συμπέρασμα. <br>
&nbsp;&nbsp; Πρότασίς ἐστι λόγος ἀποφαντικός τινος ἀπό τινος, ὅπερ ἐστὶν ἀπό-<br>
φασις, οἷον ‘Σωκράτης οὐ γελᾷ’, ἤ τινος κατά τινος, ὅπερ ἐστὶ κατά-<br>
φασις, ὡς ‘Σωκράτης γελᾷ’. Ὅρος ἐστίν, εἰς ὃν ἀναλύεται ἡ πρότασις. <br>
[65.47]&nbsp;&nbsp; Συλλογισμός ἐστι λόγος, ἐν ᾧ τεθέντων τινῶν ἤγουν ὁμολογηθέντων
<br>
ἕτερον ἐξ ἀνάγκης τῶν κειμένων συμβαίνει διὰ τὰ κείμενα· διὰ γὰρ τὰς <br>
κειμένας προτάσεις γίνεται τὸ συμπέρασμα μὴ δεόμενον ἔξωθεν ἑτέρας <br>
τινὸς συστάσεως. Πρόβλημά ἐστι θεώρημα συντεῖνον εἰς αἵρεσιν καὶ <br>
φυγὴν ἤγουν εἰς ἄρνησιν καὶ συγκατάθεσιν πρὸς γνῶσιν καὶ θεωρίαν. <br>
Πύσμα ἐστὶν ἐρώτημα διεξοδικὴν ἤγουν πλατεῖαν ἀπαιτοῦν ἀπό-<br>
κρισιν· διαφέρει γὰρ ὁ ἐρωτηματικὸς λόγος τοῦ πυσματικοῦ, ὅτι τῷ <br>
μὲν ἐρωτηματικῷ ταχεῖα ἕπεται ἡ ἀπόκρισις ἤγουν δι᾿ ὀλίγων, τῷ δὲ <br>
πυσματικῷ χρονία καὶ διὰ πολλῶν. Διαλογικὸς χαρακτὴρ λέγεται ὁ <br>
κατὰ πεῦσιν καὶ ἀπόκρισιν. Ἔνστασίς ἐστιν ἡ ἐκ προοιμίων ἀνατρέ-<br>
πουσα τὸν λόγον. Ἀντιπαράστασις δὲ ἡ δεχομένη μὲν τὸν λόγον ὡς <br>
ἀληθῆ, δεικνύουσα δέ, ὡς οὐδὲν βλάπτει πρὸς τὸ προκείμενον. Λημμά-<br>
τιόν ἐστιν, ὅπερ εἴληπται ὡς ὁμολογούμενον πρὸς κατασκευήν τινος. <br>
Αἵρεσίς ἐστι δόξα πλειόνων ἀνθρώπων πρὸς ἀλλήλους μὲν συμφω-<br>
νούντων, πρὸς ἄλλους δὲ διαφωνούντων. Κοινὴ δὲ ἔννοιά ἐστιν ἡ παρὰ <br>
πᾶσιν ὁμολογουμένη, οἷον ὅτι ἔστιν ἥλιος. Θέσις δέ ἐστι παράδοξος <br>
ὑπόληψίς τινος τῶν ἐν φιλοσοφίᾳ γνωρίμων ἤγουν ξένη ἔννοια ὡς ὁ <br>
Παρμενίδου λόγος, ὅτι ἓν ἔλεγε τὸ ὄν, καὶ ὡς ὁ Ἡρακλείτου, ὅτι πάντα <br>
κινεῖται. <br>
&nbsp;&nbsp; Κοινόν ἐστι τὸ ἐν πολλοῖς θεωρούμενον ἢ πολλῶν κατηγορούμενον. <br>
Κοινὸν δὲ τετραχῶς λέγεται· ἢ τὸ εἰς τὰ μέρη διαιρετὸν ὡς ἡ κληρουχου-<br>
μένη γῆ· ἢ τὸ ἀδιαιρέτως ἐν χρήσει κοινῇ λαμβανόμενον, οὐχ ἅμα δὲ <br>
ὡς εἷς δοῦλος ἢ εἷς ἵππος δύο δεσποτῶν ποτὲ μὲν τοῦδε, ποτὲ δὲ τοῦδε <br>
τὴν κέλευσιν πληρῶν· ἢ τὸ ἐν προκαταλήψει ἰδιοποιούμενον, εἰς δὲ τὸ <br>
κοινὸν ἀναπεμπόμενον ὡς ὁ ἐν θεάτρῳ τόπος ἢ ἐν βαλανείῳ· ἢ τὸ <br>
ἀδιαιρέτως εἰς κοινὴν καὶ τὴν αὐτὴν ἔννοιαν προβαλλόμενον ὡς ἡ <br>
φωνὴ τοῦ κήρυκος. Κατὰ τοῦτον τὸν τρόπον χρὴ ληφθῆναι ἐπὶ τῶν <br>
ὁμωνύμων καὶ συνωνύμων τὸ ‘ὧν ὄνομα κοινόν’. <br>
&nbsp;&nbsp; Καθ᾿ αὑτό ἐστι τὸ πρώτως καὶ κατ᾿ οὐσίαν προσόν τινι καὶ οὐ κατὰ
<br>
συμβεβηκὸς ὡς τὸ λογικὸν τῷ ἀνθρώπῳ. Καθόλου ἐστὶ τὸ πολλὰ <br>
σημαῖνον ὡς ἄνθρωπος, ζῷον, οὐσία. Κατὰ συμβεβηκός ἐστιν, ὃ δύναται <br>
ὑπάρχειν τινὶ καὶ μὴ ὑπάρχειν ὡς τῷ ἀνθρώπῳ τὸ νοσεῖν καὶ ὑγιαίνειν. <br>
Ποιεῖν λέγεται ἐπὶ τῶν ποιητικῶν τεχνῶν, ἐφ᾿ ὧν διαμένει τὸ γινόμενον <br>
ὡς ἐπὶ τεκτονικῆς καὶ τῶν τοιούτων· διαμένει γὰρ μετὰ τὴν ποίησιν ἡ <br>
κλίνη. Πράττειν λέγεται, ἐφ᾿ ὧν οὐ διαμένει τὸ τέλος ἤγουν τὸ ἀποτέ-<br>
λεσμα ὡς ἐπὶ τῆς αὐλητικῆς καὶ ὀρχηστικῆς. Θεωρεῖν δὲ λέγεται τὸ <br>
νοεῖν, τὸ ἀστρονομεῖν, τὸ γεωμετρεῖν καὶ τὰ τοιαῦτα. <br>
&nbsp;&nbsp; Τὴν ἐπίνοιαν ὁ ἀληθὴς λόγος διττὴν ἀποφαίνεται. Ἡ μὲν γὰρ ἐπ-<br>
έννοιά τις καὶ ἐπενθύμησίς ἐστι τὴν ὁλοσχερῆ τῶν πραγμάτων καὶ <br>
ἀδιάρθρωτον ἐξαπλοῦσα καὶ διασαφοῦσα θεωρίαν καὶ γνῶσιν, ὡς τὸ <br>
αἰσθήσει δόξαν εἶναι ἁπλοῦν τῇ πολυπραγμοσύνῃ τοῦ νοῦ πολυμερές <br>
τε καὶ ποικίλον ἀναφαίνεσθαι, οἷον ὁ ἄνθρωπος ἁπλοῦς φαινόμενος τῇ <br>
ἐπινοίᾳ διπλοῦς κατανοεῖται, ἐκ ψυχῆς τε καὶ σώματος συγκείμενος, <br>
ἡ δὲ ἀνάπλασμα διανοίας τυγχάνει κατὰ συμπλοκὴν αἰσθήσεώς τε καὶ <br>
φαντασίας ἐκ τῶν ὄντων τὰ μηδαμῶς ὄντα συντιθεῖσα καὶ δοξάζουσα. <br>
Τοιαύτη δέ ἐστιν ἡ τῶν ἱπποκενταύρων καὶ σειρήνων καὶ τραγελάφων <br>
μυθοπλαστία. Τῶν γὰρ ὅλων τὰ μέρη λαμβάνουσα καὶ ἐκ τῶν μερῶν <br>
ἄλλο τι συντιθεῖσα κατὰ πολλὴν ἐξουσίαν τε καὶ εὐκολίαν τὰ μηδαμῶς <br>
ἐν ὑποστάσει τε καὶ οὐσίᾳ θεωρούμενα ἐν τῇ διανοίᾳ καὶ τοῖς λόγοις <br>
ἀνέπλασεν, εἶτα καὶ ταῖς ὕλαις διατυπουμένη ἀνειδωλοποίησεν· αὕτη δὲ <br>
λέγεται ψιλὴ ἐπίνοια. <br>
&nbsp;&nbsp; Ἕνωσις γίνεται κατὰ διαφόρους τρόπους· ἢ γὰρ κατὰ φυρμὸν γίνεται
<br>
ὡς ἐπὶ διαφόρων ἀλεύρων ἀναφυρομένων καὶ μιγνυμένων, -ἢ κατὰ <br>
κόλλησιν ὡς ἐπὶ χαλκοῦ καὶ μολύβδου, -ἢ κατὰ ἁρμονίαν ὡς ἐπὶ <br>
λίθων καὶ ξύλων, -ἢ κατὰ σύγχυσιν ὡς ἐπὶ τῶν τηκτῶν καὶ τῶν <br>
μεταλλικῶν, τηκτῶν μὲν κηροῦ καὶ πίσσης καὶ τῶν τοιούτων, μεταλλι-<br>
κῶν δὲ χρυσοῦ καὶ ἀργύρου καὶ τῶν τοιούτων, -ἢ κατὰ ἀνάκρασιν <br>
ὡς ἐπὶ τῶν ὑγρῶν, οἴνου τυχὸν καὶ ὕδατος, οἴνου καὶ μέλιτος. -Ἡ δὲ <br>
κατὰ σύνθεσιν ἕνωσίς ἐστιν ἡ εἰς ἄλληλα τῶν μερῶν χωρὶς ἀφανισμοῦ <br>
περιχώρησις ὡς ἐπὶ ψυχῆς ἔχει καὶ τοῦ σώματος, ἥντινα ἕνωσίν τινες <br>
σύγκρασιν ἐκάλεσαν ἢ συμφυΐαν. Ἰστέον δέ, ὥς τινες τῶν πατέρων τὸ <br>
τῆς κράσεως ὄνομα ἐπὶ τοῦ κατὰ Χριστὸν μυστηρίου οὐ κατεδέξαντο, <br>
τὴν δὲ κατὰ σύνθεσιν ἕνωσιν ἅπαντες. Αὕτη δέ ἐστιν ἡ καθ᾿ ὑπόστασιν <br>
ἕνωσις ἡ κατὰ σύνθεσιν. Καθ᾿ ὑπόστασιν μὲν οὖν ἐστι τὸ ἐκ διαφόρων <br>
φύσεων ὑφεστὸς πρᾶγμα. Καὶ πάλιν καθ᾿ ὑπόστασίν ἐστι τὸ ἐκ δύο <br>
μὲν πραγμάτων, ἐν ἑνὶ δὲ προσώπῳ. Καὶ ἔτι καθ᾿ ὑπόστασιν ἕνωσίς <br>
ἐστιν ἡ ἑτέρᾳ ὑποστάσει προστρέχουσα φύσις. <br>
&nbsp;&nbsp; Κρᾶσις δέ ἐστι σωμάτων παράθεσις, ποιοτήτων ἀντέμβασις. Καὶ <br>
πάλιν κρᾶσίς ἐστιν οὐσιῶν ἀλλήλαις ἑτεροίων συνδρομὴ καὶ τῶν περὶ αὐτὰς <br>
ποιοτήτων ἀντεμβολή. Κρᾶσίς ἐστι σύζευξις σωμάτων ἀντικιρνώντων ἀλ-<br>
λήλοις τὰς ἐν αὐτοῖς ποιότητας. <br>
&nbsp;&nbsp; Ἔστιν ἕνωσις καὶ ἡ κατὰ παράθεσιν· ἔοικε δὲ τῇ κατὰ ἁρμονίαν. <br>
Πάλιν ἕνωσις λέγεται προσωπική, ὅταν τις τὸ τοῦ ἑτέρου ὑποδυόμενος <br>
πρόσωπον ἀντ᾿ αὐτοῦ τοὺς ὑπὲρ αὐτοῦ ποιῆται λόγους, καὶ ἕνωσις <br>
σχετικὴ ὡς φίλου πρὸς φίλον. Ὁ δὲ Νεστόριος καὶ ἄλλας ἐπινοεῖ ἑνώ-<br>
σεις, κατὰ τὴν ἀξίαν φημὶ καὶ ὁμοτιμίαν καὶ ταυτοβουλίαν καὶ εὐδοκίαν <br>
καὶ ὁμωνυμίαν. <br>
&nbsp;&nbsp; Δεῖ δὲ γινώσκειν, ὅτι ἐπὶ τῆς καθ᾿ ὑπόστασιν ἑνώσεως τὰ νοητὰ καὶ
<br>
ἑνοῦνται τοῖς δυναμένοις αὐτὰ δέξασθαι ὡς τὰ συνεφθαρμένα καὶ ἑνού-<br>
μενα μένει ἀσύγχυτα καὶ ἀδιάφθορα καὶ ἀναλλοίωτα ὡς τὰ παρακεί-<br>
μενα· τοιαύτην γὰρ ἔχει φύσιν τὰ νοητά. <br>
[66]&nbsp;&nbsp; <b>Ὁρισμοὶ τῆς φιλοσοφίας εἰσὶν ἕξ.</b> <br>
[66.2]&nbsp;&nbsp;&nbsp;&nbsp;&nbsp; αʹ Φιλοσοφία ἐστὶ γνῶσις τῶν ὄντων, ᾗ ὄντα 
ἐστίν, ἤγουν τῆς <br>
φύσεως αὐτῶν. βʹ Φιλοσοφία ἐστὶ γνῶσις θείων τε καὶ ἀνθρωπίνων <br>
πραγμάτων. γʹ Φιλοσοφία ἐστὶ μελέτη θανάτου τοῦ τε προαιρετικοῦ <br>
τοῦ τε φυσικοῦ. δʹ Φιλοσοφία ἐστὶν ὁμοίωσις θεῷ κατὰ τὸ δυνατὸν <br>
ἀνθρώπῳ· ὁμοιούμεθα δὲ θεῷ κατὰ τὸ δίκαιον καὶ ὅσιον καὶ ἀγαθόν. <br>
Δίκαιον μὲν οὖν ἐστι τὸ τοῦ ἴσου διανεμητικὸν ἤτοι μήτε ἀδικεῖν μήτε <br>
ἀδικεῖσθαι μήτε λαμβάνειν πρόσωπον ἐν κρίσει, ἀλλ᾿ ἀποδιδόναι <br>
ἑκάστῳ κατὰ τὰ ἔργα αὐτοῦ, ὅσιον δὲ τὸ ὑπὲρ τὸ δίκαιον ἤτοι τὸ <br>
ἀγαθὸν τὸ ἀδικούμενον ἀνέχεσθαι καὶ συγχωρεῖν τοῖς ἀδικοῦσι καὶ <br>
μᾶλλον εὐεργετεῖν αὐτούς. εʹ Φιλοσοφία ἐστὶ τέχνη τεχνῶν καὶ ἐπι-<br>
στήμη ἐπιστημῶν· ἡ γὰρ φιλοσοφία ἀρχή ἐστι πάσης τέχνης, δι᾿ αὐτῆς <br>
γὰρ πᾶσα τέχνη εὕρηται. Ϛʹ Φιλοσοφία ἐστὶ φιλία σοφίας· σοφία δὲ <br>
ἀληθὴς ὁ θεός ἐστιν. Ἡ οὖν ἀγάπη ἡ πρὸς τὸν θεόν, αὕτη ἐστὶν ἡ <br>
ἀληθὴς φιλοσοφία. <br>
&nbsp;&nbsp; Διαιρεῖται δὲ ἡ φιλοσοφία εἰς θεωρητικὸν καὶ πρακτικόν· τὸ θεωρητι-<br>
κὸν εἰς θεολογικόν, μαθηματικόν, φυσιολογικόν· τὸ μαθηματικὸν εἰς <br>
ἀριθμητικόν, μουσικόν, γεωμετρικόν, ἀστρονομικόν· τὸ δὲ πρακτικὸν <br>
εἰς ἠθικόν, οἰκονομικόν, πολιτικόν. Θεωρητικὸν μὲν οὖν ἐστι τὸ κατα-<br>
νοεῖν τά τε ἀσώματα καὶ ἄυλα ἤγουν περὶ θεοῦ, ὃ πρώτως καὶ κυρίως <br>
ἐστὶν ἀσώματον καὶ ἄυλον· ἔπειτα καὶ περὶ ἀγγέλων καὶ δαιμόνων καὶ <br>
ψυχῶν, ἃ καὶ αὐτὰ ὅσον πρὸς τὸ σῶμα ἄυλα λέγονται, εἰ καὶ πρὸς τὸ <br>
κυρίως ἄυλον ἤγουν τὸ θεῖον ὑλικά εἰσι. Τοῦτο τοίνυν ἐστὶ τὸ θεολογικόν. <br>
Θεωρεῖν δέ ἐστι καὶ τὴν τῶν ὑλικῶν φύσιν ἤγουν ζῴων καὶ φυτῶν καὶ <br>
λίθων καὶ τῶν τοιούτων, ὅπερ ἐστὶ τὸ φυσιολογικόν. Θεωρεῖν δὲ <br>
[66.26]&nbsp;&nbsp; καὶ τὰ μέσα τούτων, ἃ ποτὲ μὲν ἐν ὕλῃ θεωροῦνται, ποτὲ δὲ ἐκτὸς
<br>
ὕλης καὶ μέσα εἰσὶ τῶν ἀΰλων καὶ ὑλικῶν, ὅπερ ἐστὶ τὸ μαθηματικόν. <br>
Ὁ γὰρ ἀριθμὸς ἄυλός ἐστι καθ᾿ ἑαυτόν, θεωρεῖται δὲ καὶ ἐν ὕλῃ, σίτῳ <br>
τυχὸν ἢ οἴνῳ· λέγομεν γὰρ δέκα μοδίους σίτου καὶ δέκα ξέστας οἴνου· <br>
ὁμοίως καὶ ἐπὶ τῶν λοιπῶν εἰδῶν τοῦ μαθηματικοῦ. Τὸ δὲ πρακτικὸν <br>
ἦθος κοσμεῖ καὶ τὸ πῶς δεῖ πολιτεύεσθαι διδάσκει· καὶ εἰ μὲν ἕνα ἄνθρω-<br>
πον παιδεύει, λέγεται ἠθικόν, εἰ δὲ οἶκον ὅλον, λέγεται οἰκονομικόν, εἰ <br>
δὲ πόλιν ὁλόκληρον, λέγεται πολιτικόν. <br>
&nbsp;&nbsp; Ἰστέον, ὡς τέσσαρές εἰσιν αἱ διαλεκτικαὶ μέθοδοι ἤγουν λογικαί· <br>
αʹ διαιρετική, ἥτις διαιρεῖ τὸ γένος εἰς εἴδη διὰ μέσων τῶν διαφορῶν· <br>
βʹ ὁριστική, ἥτις ἀπὸ τοῦ γένους καὶ τῶν διαφορῶν, ὧν διεῖλεν ἡ <br>
διαιρετική, ὁρίζει τὸ ὑποκείμενον· γʹ ἀναλυτικὴ ἡ τὸ συνθετικώτερον <br>
ἀναλύουσα εἰς τὰ ἁπλούστερα, τουτέστι τὸ σῶμα εἰς τοὺς χυμούς, <br>
τοὺς χυμοὺς εἰς τοὺς καρπούς, τοὺς καρποὺς εἰς τὰ τέσσαρα στοιχεῖα, <br>
τὰ στοιχεῖα εἰς ὕλην καὶ εἶδος· δʹ ἀποδεικτικὴ ἡ διὰ μέσου τινὸς δει-<br>
κνύουσα τὸ προκείμενον· οἷον πρόκειταί μοι δεῖξαι, ὅτι ἡ ψυχὴ ἀθά-<br>
νατός ἐστι· λαμβάνω τι μέσον, τὸ ἀεικίνητον, καὶ συλλογίζομαι οὕτως· <br>
Ἡ ψυχὴ ἀεικίνητός ἐστι· τὸ ἀεικίνητον ἀθάνατον· ἡ ψυχὴ ἄρα ἀθάνα-<br>
τος. <br>
&nbsp;&nbsp; Ἰστέον δέ, ὡς οἱ συλλογισμοὶ τῆς ἀποδεικτικῆς εἰσι. Δεῖ δὲ γινώ-<br>
σκειν, ὅτι ἡ ἀναλυτικὴ τρισσή τίς ἐστιν· ἔστι γὰρ φυσικὴ ὡς ἡ προ-<br>
λεχθεῖσα· ἔστι δὲ καὶ λογικὴ ἀνάλυσις, ὅταν τὸν προτεθέντα συλλο-<br>
γισμὸν ἀναλύσωμεν εἰς τὸ οἰκεῖον σχῆμα· ἔστι δὲ καὶ μαθηματική, ὅταν <br>
λάβωμεν τὸ ζητούμενον ὡς ὁμολογούμενον καὶ καταντήσωμεν εἴς τι <br>
ὁμολογούμενον, ὅθεν ἀγρεύεται τὸ προκείμενον. Οἷον ἔστω τὸ ζητού-<br>
μενον· Εἰ ἀθάνατος ἡ ψυχή. Τοῦτο τὸ ζητούμενον λαμβάνω ὡς ὁμολο-<br>
γούμενον καὶ λέγω· Ἐπειδὴ ἀθάνατος ἡ ψυχή, εἰσὶν ἀμοιβαὶ τῶν <br>
φαύλων καὶ ἀγαθῶν πράξεων· εἰ δέ εἰσιν ἀμοιβαί, ἔστι τὸ δικαζόμενον <br>
καὶ δικάζον· εἰ δέ ἐστι τὸ δικαζόμενον καὶ δικάζον, ἔστι προνοητὴς καὶ <br>
πρόνοια. Κατηντήσαμεν τοίνυν εἰς τὴν πρόνοιαν, ἥτις παρὰ πᾶσιν <br>
ὁμολογεῖται. Ἔνθεν λοιπὸν κατὰ σύνθεσιν λέγω· Ἐπειδὴ ἔστι πρό-<br>
νοια καὶ δικαστής, εἰσὶν ἀμοιβαί· ἐπειδὴ εἰσὶν ἀμοιβαί, ἔστι τὸ κρι-<br>
νόμενον· εἰ δὲ ἔστι τὸ κρινόμενον, ἀθάνατος ἄρα ἡ ψυχή. <br>
[67]&nbsp;&nbsp; <b>Περὶ τῆς καθ᾿ ὑπόστασιν ἑνώσεως.</b> <br>
[67.2]&nbsp;&nbsp;&nbsp;&nbsp;&nbsp; Χρὴ γινώσκειν, ὅτι ἡ καθ᾿ ὑπόστασιν ἕνωσις 
μίαν ὑπόστασιν τῶν <br>
ἑνουμένων ἀποτελεῖ σύνθετον σῴζουσα τὰς συνελθούσας πρὸς ἕνωσιν <br>
φύσεις καὶ τὴν τούτων διαφορὰν καὶ τὰ τούτων φυσικὰ ἰδιώματα <br>
ἀσύγχυτά τε καὶ ἄτρεπτα ἐν ἑαυτῇ. Αὕτη δὲ πρὸς ἑαυτὴν οὐδεμίαν <br>
ὑποστατικὴν ἔχει διαφοράν· αὐτῆς γὰρ γίνονται αἱ ἑκατέρου τῶν <br>
συνελθόντων πρὸς ἕνωσιν χαρακτηριστικαὶ διαφοραί, αἷς ἑκατέρων ἐκ <br>
τῶν ὁμοειδῶν χωρίζονται, ὡς ἐπὶ ψυχῆς ἔχει καὶ σώματος. Μία μὲν γὰρ <br>
ἐξ ἀμφοτέρων ἀποτελεῖται ἡ τοῦ Πέτρου τυχὸν ἢ τοῦ Παύλου ὑπό-<br>
στασις σύνθετος, σῴζει δὲ ἐν ἑαυτῇ τὰς δύο τελείας φύσεις, τήν τε τῆς <br>
ψυχῆς καὶ τοῦ σώματος, καὶ τὴν τούτων διαφορὰν ἀσύμφυρτον καὶ τὰ <br>
τούτων φυσικὰ ἰδιώματα ἀσύγχυτα. Ἔχει δὲ ἐν ἑαυτῇ τὰ ἑκατέρας <br>
χαρακτηριστικὰ ἰδιώματα τά τε τῆς ψυχῆς τὰ χωρίζοντα αὐτὴν ἐκ <br>
τῶν λοιπῶν ψυχῶν καὶ τὰ τοῦ σώματος τὰ χωρίζοντα αὐτὸ ἐκ τῶν <br>
λοιπῶν σωμάτων, μηδαμῶς χωρίζοντα τὴν ψυχὴν ἐκ τοῦ σώματος <br>
ἀλλ᾿ ἑνοῦντα καὶ συνάπτοντα, ἅμα δὲ τὴν ἐξ αὐτῶν συντεθειμένην μίαν <br>
ὑπόστασιν χωρίζοντα τῶν λοιπῶν ὁμοειδῶν ὑποστάσεων. Ἐπειδὰν <br>
δὲ ἅπαξ αἱ φύσεις τὴν πρὸς ἄλληλα καθ᾿ ὑπόστασιν δέξωνται ἕνωσιν, <br>
ἀδιαίρετοι μένουσιν εἰς τὸ παντελές. Εἰ γὰρ καὶ χωρίζεται ἡ ψυχὴ τοῦ <br>
σώματος ἐν τῷ θανάτῳ, ἀλλ᾿ ἡ ὑπόστασις ἀμφοτέρων μία καὶ ἡ αὐτή <br>
ἐστιν· ὑπόστασις γάρ ἐστιν ἡ ἐν τῇ ἀρχῇ τῆς ἑκάστου ὑπάρξεως κατ᾿ <br>
αὐτὸ σύμπηξις. Μένει οὖν τό τε σῶμα καὶ ἡ ψυχή, ἀεὶ μίαν τὴν ἀρχὴν <br>
τῆς ἑαυτῶν ἔχοντα ὑπάρξεώς τε καὶ ὑποστάσεως, εἰ καὶ χωρισθῶσιν <br>
ἀλλήλων. <br>
&nbsp;&nbsp; Δεῖ δὲ γινώσκειν, ὅτι φύσεις μὲν ἑνωθῆναι ἀλλήλαις καθ᾿ ὑπόστασιν
<br>
ἐνδέχεται ὡς ἐπὶ τοῦ ἀνθρώπου καὶ φύσιν προσληφθῆναι ὑπὸ ὑποστά-<br>
σεως καὶ ἐν αὑτῇ ὑποστῆναι δυνατόν, ἅπερ ἀμφότερα ἐπὶ τοῦ Χριστοῦ <br>
θεωροῦνται-καὶ γὰρ ἐν αὐτῷ καὶ αἱ φύσεις, ἡ θεία τε καὶ ἡ ἀνθρωπίνη, <br>
ἡνώθησαν, καὶ ἐν τῇ προϋπαρχούσῃ τοῦ θεοῦ λόγου ὑποστάσει ὑπέστη <br>
ἡ ἔμψυχος αὐτοῦ σὰρξ καὶ αὐτὴν ἔσχεν ὑπόστασιν, -ἐκ δύο δὲ φύσεων <br>
ἀποτελεσθῆναι μίαν φύσιν σύνθετον ἢ ἐκ δύο ὑποστάσεων μίαν ὑπό- <br>
στασιν παντελῶς ἀδύνατον· διότι ἀδύνατον τὰς ἐναντίας οὐσιώδεις <br>
διαφορὰς ἐν μιᾷ φύσει συνυπάρξαι ἀλλήλαις· τούτων γὰρ ἔργον ἐστὶν <br>
ἀποδιιστᾶν ἀλλήλων τὰς φύσεις, ἐν αἷς ὑπάρξουσι. Καὶ πάλιν ἀδύνατον <br>
τὰ ἅπαξ καθ᾿ ἑαυτὰ ὑποστάντα ἑτέραν ἀρχὴν ὑποστάσεως σχεῖν· <br>
ἡ γὰρ ὑπόστασις ἡ καθ᾿ ἑαυτό ἐστιν ὕπαρξις. Ἰστέον δέ, ὡς ἐπὶ τῆς <br>
ἁγίας τριάδος ὑπόστασίς ἐστιν ὁ ἄναρχος τρόπος τῆς ἑκάστου ἀιδίου <br>
ὑπάρξεως. <br>
&nbsp;&nbsp; Χρὴ δὲ εἰδέναι, ὅτι, ἡνίκα σύνθετος γένηται φύσις, δεῖ ὁμόχρονα τὰ
<br>
μέρη εἶναι καὶ ἐξ ἑτέρων ἕτερον ἀποτελεῖται μὴ φυλάττον ἀλλὰ τρέπον <br>
καὶ ἀλλοιοῦν τὰ ἐξ ὧν συνετέθη, ὡς ἐκ τῶν τεσσάρων στοιχείων ἀποτε-<br>
λουμένου τοῦ σώματος ἄλλο ἐξ ἄλλων γέγονε καὶ οὔτε πῦρ τέλειον <br>
οὔτε τι τῶν ἄλλων ἐστὶν ἢ λέγεται, καὶ ὡς ἐξ ἵππου καὶ ὄνου ἡμίονος· <br>
οὔτε γὰρ ἵππος οὔτε ὄνος ἐστὶν ἢ λέγεται ἀλλ᾿ ἐξ ἑτέρων ἕτερον, μηδ᾿ <br>
ὁπότερον τῶν, ἐξ ὧν συνετέθη, φυλάττον ἀσύγχυτόν τε καὶ ἄτρεπτον. <br>
[68]&nbsp;&nbsp; &lt;Ὅροι διάφοροι&gt; <br>
[68.2]&nbsp;&nbsp;&nbsp;&nbsp;&nbsp; Ἀνάγκη ἐστὶ βίας αἰτία. -Στοιχεῖόν ἐστι κοινῶς 
μέν, <br>
ἐξ οὗ τι γίνεται πρώτου, καὶ εἰς αὐτὸ ἐπ᾿ ἐσχάτου ἀνα-<br>
λύεται· ἰδίως δὲ στοιχεῖόν ἐστιν, ἐξ οὗ γίνεται σῶμα καὶ <br>
εἰς αὐτὸ ἀναλύεται, οἷον πῦρ, ὕδωρ, ἀήρ, γῆ. Πῦρ ἐστι <br>
σῶμα λεπτομερέστατον καὶ θερμότατον καὶ ξηρότατον· <br>
γῆ ἐστι σῶμα ξηρότατον καὶ βαρύτατον· ὕδωρ ἐστὶ <br>
σῶμα ὑγρὸν καὶ ψυχρότατον· ἀήρ ἐστι σῶμα ὑγρότατον <br>
καὶ μαλακόν. <br>
&nbsp;&nbsp; Γένεσίς ἐστι κίνησις κατ᾿ οὐσίαν ἐκ τοῦ μὴ ὄντος εἰς <br>
τὸ εἶναι· φθορά ἐστι κίνησις ἐκ τοῦ ὄντος εἰς τὸ μὴ εἶναι. <br>
Αὔξησίς ἐστι κίνησις ἐν τῷ ποσῷ κατὰ μέγεθος· φθίσις <br>
ἐστὶ κίνησις ἐν τῷ ποσῷ κατὰ μείωσίν τε καὶ ἐλάττωσιν. <br>
Ἀλλοίωσίς ἐστι κίνησις ἐν τῷ ποιῷ κατὰ μεταβολήν. <br>
Φορά ἐστι κίνησις ἐκ τόπου εἰς τόπον· περιφορά ἐστι <br>
κίνησις ἐν τῷ αὐτῷ τόπῳ. Αὐτοκινησία ἐστὶν ἡ τῆς <br>
ψυχῆς ἐν τοῖς ζῴοις κίνησις. <br>
&nbsp;&nbsp; Χρόνος ἐστὶ μέτρον κινήσεως καὶ ἀριθμὸς τοῦ ἐν κινήσει <br>
προτέρου καὶ ὑστέρου. Ἡμέρα ἐστὶν ἡλίου ὑπὲρ γῆς <br>
φορὰ ἢ χρόνος, ἐν ᾧ ὁ ἥλιος ὑπὲρ γῆς φέρεται· νύξ ἐστι <br>
σώματος τῆς γῆς σκιὰ ἢ χρόνος, ἐν ᾧ ὁ ἥλιος ὑπὸ γῆν <br>
φέρεται. Νυχθήμερόν ἐστι κόσμου περιστροφή. Μήν ἐστι <br>
χρόνος ἀπὸ συνόδου σελήνης πρὸς ἥλιον ἐπὶ τὴν ἑξῆς <br>
σύνοδον. Ἐνιαυτός ἐστι χρόνος, ἐν ᾧ ὁ ἥλιος τὸν ζωδιακὸν <br>
διέξεισι κύκλον. Καιρός ἐστι χρόνος κατορθώματος· ἀκαι-<br>
ρία ἐστὶ λεῖψις καιροῦ κατὰ ἐπιτυχίαν προθυμίας τοῦ <br>
ζητουμένου. Ὥρα ἐστὶ μέρος ἐνιαυτοῦ τὸ τέταρτον ἢ <br>
τῆς ἡμέρας τὸ δωδέκατον ἢ ἀκμὴ ψυχῆς ἢ σώματος <br>
ἄνθος ἢ νεότητος κάλλος. Ἔαρ ἐστὶ χρόνος, ἐν ᾧ τὸ <br>
ὑγρὸν ἐπικρατεῖ· θέρος ἐστὶ χρόνος, ἐν ᾧ τὸ θερμὸν <br>
ἐπικρατεῖ· φθινόπωρόν ἐστι χρόνος, ἐν ᾧ τὸ ξηρὸν <br>
ἐπικρατεῖ· χειμών ἐστι χρόνος, ἐν ᾧ τὸ ψυχρὸν ἐπικρατεῖ. <br>
&nbsp;&nbsp; Πωγωνίας ἐστὶν ἀστροειδὲς πυρὸς ἄθροισμα ἔμπρο-<br>
[68.34]&nbsp;&nbsp; σθεν ἔχον τὰς ἀκτῖνας. Κομήτης ἐστὶ πυροειδὲς ἄστρων <br>
ἄθροισμα κόμης κεφαλῆς δίκην κύκλωθεν ἐκπέμπων <br>
ἀκτῖνας. Δοκίας ἐστὶν ἀστροειδὴς κοντὸς ἤγουν δοκὸς <br>
τὴν πυρώδη ἐπὶ τὰ ἄνω ἐκπέμπων ἀκτῖνα. Λαμπάς <br>
ἐστιν ἄναψις καὶ ἄθροισμα πυρός. Ἶρίς ἐστιν ἔμφασις <br>
ἡλίου σεμνοειδὴς ἐν νέφει κοίλῳ καὶ δροσώδει ἐν κύκλου <br>
τάξει φαινομένη περιφερὴς ὡς ἐν κατόπτρῳ πρὸς αἴσθη-<br>
σιν ἢ ἔμφασιν ἄστρου διὰ πύκνωσιν ἀέρος γινομένη. <br>
Παρήλιός ἐστι νέφος περιφερές, πυκνόν, ὅμοιον ἡλίῳ, <br>
ἢ ἔμφασις ἡλίου ἐν νέφει πυκνῷ καὶ λείῳ. Κεραυνός <br>
ἐστιν ἑλικοειδὲς πνεῦμα κίνησιν ποιοῦν διάπυρον καὶ <br>
ἄνωθεν κάτω διὰ πυρὸς φλογώδους φερόμενον καὶ ἐμπυ-<br>
ρίζον κύκλῳ. Τυφώς ἐστι ἑλικοειδὴ κίνησις ἀέρος ζοφώ-<br>
δους ἄνωθεν ἐπὶ γῆς τεταμένη. Πρηστήρ ἐστιν ἑλικοειδὴς <br>
κίνησις διαυγοῦς ἀέρος ἄνωθεν κάτω φερομένη. Σκηπτός <br>
ἐστι κεραυνὸς ἄνευ νεφῶν. <br>
&nbsp;&nbsp; Χάλαζά ἐστιν ὁλοπαγὲς ὕδωρ ὑπὲρ γῆς πεπηγυῖα· <br>
κρύσταλλός ἐστιν ὁλοπαγὲς ὕδωρ ἐπὶ γῆς· χιών ἐστιν <br>
ἡμιπαγὲς ὕδωρ διὰ νεφῶν ἐπὶ γῆν καταβαίνουσα· πάχνη <br>
ἐστὶν ὁλοπαγὲς ὕδωρ δι᾿ ἄλλης ὑγρᾶς ὕλης ἐπὶ γῆς <br>
πεπηγυῖα. Ὄμβρος ἐστὶν ἀθρόον ὕδωρ ἐκ νεφῶν ἐκκρι-<br>
νόμενον· ὑετός ἐστι ψεκάδων ἄθροισμα· ψεκάς ἐστι <br>
νοτὶς ἀθρόα σταγόνων. Ὀμίχλη ἐστὶ σύστασις πρὸ <br>
νέφους· ἀτμός ἐστι πλῆθος ἀναθυμιάσεων ἐπὶ γῆς. <br>
&nbsp;&nbsp; Λίμνη ἐστὶν ὕδωρ πολύ, γλυκὺ καὶ ἄθρουν διὰ κοίλου <br>
καὶ κατάντους χωροῦν ἐν συστάσει. Θάλασσά ἐστιν <br>
ὕδωρ ἁλμυρὸν καὶ πικρὸν τὰ κοῖλα τῶν κόλπων πλη-<br>
ροῦν τῆς κατωτάτης γῆς. Κρήνη ἐστὶν ἀπόῤῥυτος πηγῆς <br>
ἀρχὴ ἢ ὕδωρ ἐκ μεταβολῆς τῆς γῆς γεννώμενον καὶ ἐκκρι-<br>
νόμενον. <br>
&nbsp;&nbsp; Σεισμός ἐστι κίνησις πνεύματος ἀθρόα ὑπὸ γῆν εἰσ-<br>
δύνουσα καὶ ταύτην κλονεῖσθαι ἀναγκάζουσα. Πυρο-<br>
κρατήρ ἐστι στόμιον πυρὸς ἐγγαίου ἔξω ῥέοντος καὶ <br>
ἀναπνοή. Λύρα ἐστὶν ἱστὸς διὰ νεύρων ἐσκευασμένη. <br>
Τέλος τῶν φιλοσόφων.</p>

</body>

</html>
